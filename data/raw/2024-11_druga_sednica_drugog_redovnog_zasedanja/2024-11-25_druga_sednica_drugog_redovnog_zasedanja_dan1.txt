ANA BRNABIĆ: Poštovane dame i gospodo narodni poslanici, otvaram Drugu sednicu Drugog redovnog zasedanja Narodne skupštine Republike Srbije u 2024. godini. Pozivam vas da minutom ćutanja odamo poštu žrtvama tragedije u Novom Sadu 1. novembra i preminulom narodnom poslaniku Draganu Markoviću. Hvala. Želim takođe da vas informišem da ćemo imati pauzu u vremenu između 10.50 i 11.50 časova zbog komemoracije narodnom poslaniku, predsedniku poslaničke grupe Dragan Marković Palma – Jedinstvena Srbija. Na osnovu službene evidencije o prisutnosti narodnih poslanika, konstatujem da sednici prisustvuje 129 narodnih poslanika. Radi utvrđivanja broja narodnih poslanika prisutnih u sali, molim vas da ubacite svoje identifikacione kartice. Konstatujem da je, primenom elektronskog glasanja sistema za glasanje, utvrđeno da je u sali prisutno 196 narodnih poslanika, odnosno da je prisutna većina od ukupnog broja narodnih poslanika i da postoje uslovi za rad Narodne skupštine. Izvolite, gospodine Đilas. 

DRAGAN ĐILAS: Povređen je član 107. – dostojanstvo Narodne skupštine. Dostojanstvo Skupštine je povređeno onog trenutka kada ste, gospođo Brnabić, seli u tu stolicu danas i progovorili prvu reč i povredićete ga svaki put svakim sekundom koji provedete u toj poziciji. Jer ne može Skupštini Srbije da predsedava neko ko je izgovorio, da citiram: „Opoziciji je problem što više ljudi nije poginulo, što tragedija nije bila veća“. Dakle, mi koji sedimo u ovoj sali, članovi raznih stranaka, ali milion i 400 hiljada ljudi koje je glasalo za opoziciju na ovim izborima, mi žalimo što je poginulo samo 15 ljudi, što je poginulo samo dvoje dece. Mi, po vašim rečima, gospođo Brnabić, žalimo što nije poginulo više. Koliko dece je trebalo da pogine, gospođo Brnabić, pa da vi kažete da je opozicija time zadovoljna? Ovo je monstruozna izjava koju ste vi izjavili, ja neću da govorim o vama, govorim o izjavi, poštujući ovaj dom, i svi znaju šta ste uradili, ali ću reći da takva osoba kao vi više ne može da predsedava Skupštini Srbije, jer ćete svakom rečju, svakom sekundom koji tu budete proveli povrediti dostojanstvo ovog parlamenta. Pozivam vas da zbog toga što ste uradili podnesete ostavku, pređete među vaše poslanike i da sačuvate barem malo dostojanstva Skupštine, koji ste ovim činom sasvim sigurno urušili. Hvala. 

ANA BRNABIĆ: Hvala vam. Po članu 103, oduzeću vam ovo vreme od vaše poslaničke grupe. Gospodine Aleksiću, izvolite. 

MARINIKA TEPIĆ: Kako?

ANA BRNABIĆ: Pa tako što je ovo bilo sve, osim povrede Poslovnika. Imaćete sve vreme vaše poslaničke grupe. Izvolite, gospodine Aleksiću. 

DRAGAN ĐILAS: Zašto mi oduzimate vreme? Vi mislite da ste i dalje predsednica Skupštine? Bili ste premijerka kada je sve ovo potpisano. Vi i dalje sedite tu, glumite predsednicu Skupštine. Sram da vas bude. Sram da vas bude.

MIROSLAV ALEKSIĆ: Mogu li? 

ANA BRNABIĆ: Možete već 27 sekundi. 

MIROSLAV ALEKSIĆ: Dakle, predsednice parlamenta, na najgrublji mogući način ste prekršili član 213. i član 2014. Poslovnika o radu Skupštine Republike Srbije i član 130. Ustava Republike Srbije, gde je jasno navedeno da najmanje 60 narodnih poslanika može pokrenuti pitanje o glasanju o nepoverenju Vladi Republike Srbije. Dakle, 85 narodnih poslanika je tu inicijativu potpisalo, dostavilo vam uredni zahtev, sa obrazloženjem, a onda ste vi uzeli sebi za pravo da tumačite da li su neki potpisi validni ili nisu validni, da li su falsifikovani, da li nisu, iako jasno stoji da iako postoji sumnja u neke potpise, da se oni mogu povući, kao i poslanice koje su potvrdile da nisu zloupotrebljeni potpisi, jasno su to rekle da su to njihovi potpisi. Vi ste bez obzira na to odbili da stavite to na dnevni red, najvažniju tačku o kojoj danas treba da raspravljamo, vi ste nas doveli ovde da pričamo o 55 tačaka dnevnog reda, 42 zakona, a imamo situaciju gde ginu građani, kao što se to dogodilo u Novom Sadu i vi niste spremni da kao predsednica parlamenta ovde o tome razgovaramo. To je vaša dužnost, bez obzira što ste predstavnik vlasti. Vaša je dužnost da mi kao kontrolni organ izvršne vlasti utvrdimo ko je šta radio i gde je odgovornost premijera Vučevića, gde je odgovornost drugih ministara, a ne da kažete da vam moral ne dozvoljava da to stavite na dnevni red. 

ANA BRNABIĆ: Imali ste vaših dva minuta. Hvala vam. Ovo je takođe 103, pošto nema povreda Poslovnika, jer nismo usvojili čak ni dnevni red, ali puštam vas da kažete sve i nemam nikakav problem, pustiću vas da kažete šta god želite. Iskreno sam se nadala, pošto su vam puna usta odgovornosti, da ćete da osudite to što je neko zloupotrebljavao potpise narodnih poslanika, ali to deluje kao da vama nije naročito veliki i važan prekršaj. Ja se sa tim neću složiti, tako da ćemo sada nastaviti sa radom. Obaveštavam vas da su sprečeni da sednici prisustvuju sledeći narodni poslanici: Željko Veselinović. Shodno članu 87. stav 2. Poslovnika Narodne skupštine obaveštavam vas da je ova sednica zakazana za ponedeljak. Dakle, mimo dana utvrđenih u članu 87. stav 1. Poslovnika zbog potrebe da Narodna skupština što pre razmotri predloge akata iz predloženog dnevnog reda sednice. U sazivu ove sednice sadržan je predlog dnevnog reda sednice i pre utvrđivanja dnevnog reda potrebno je da Narodna skupština odluči o predlozima za stavljanje na dnevni red akata po hitnom postupku, predlozima za dopunu dnevnog reda i o predlogu za spajanje rasprave. Vlada je predložila da se po hitnom postupku stavi na dnevni red - Predlog zakona o potvrđivanju Sporazuma o instrumentu između EU i Republike Srbije o pravilima za sprovođenje finansijske pomoći EU Republici Srbiji u okviru instrumenta za reforme i vlast, koji je podnela Narodnoj skupštini 22. novembra, 2024. godine. Stavljam na glasanje ovaj predlog. Zaključujem glasanje: za – 137, protiv – 15, uzdržanih – nema, nije glasalo 65 od ukupno trenutno prisutnih 217 narodnih poslanika. Konstatujem da je Narodna skupština prihvatila ovaj predlog. Sto pet narodni poslanika predložio je da se po hitnom postupku stavi na dnevni red Predlog zakona o izmenama i dopunama Krivičnog zakona, koji su podneli Narodnoj skupštini 18. novembra 2024. godine. Stavljam na glasanje ovaj predlog. Zaključujem glasanje: za – 139, protiv – 18, uzdržanih – nema, nije glasalo 62 od ukupno prisutnih 619 narodnih poslanika. Konstatujem da je Narodna skupština prihvatila ovaj predlog. Dvesta devetnaest, izvinite. Izvinite na lapsusu. Izvinite, molim vas. Molim vas da mi oprostite zbog lapsusa. Poslanička grupa Ivica Dačić SPS predložila je da se po hitnom postupku stavi na dnevni red - Predlog odluke o izmenama odluke o izboru članova i zamenika članova Odbora Narodne skupštine Republike Srbije, koji je podnela Narodnoj skupštini 15. novembra 2024. godine. Stavljam na glasanje ovaj predlog. Zaključujem glasanje: za – 144, protiv – niko, uzdržanih – nema, nije glasalo 77 od ukupno prisutnih 221 narodna poslanika. Konstatujem da je Narodna skupština prihvatila ovaj predlog. Poslanička grupa Narodni pokret Srbije - Novo lice Srbije predložio je da se po hitnom postupku stavi na dnevni red - Predlogu odluke o izmenama Odluke o izboru članova i zamenika članova Odbora Narodne skupštine Republike Srbije koji je podnela Narodnoj skupštini 18. oktobra 2024. godine. Stavljam na glasanje ovaj predlog. Zaključujem glasanje: za – 59, protiv – jedan, uzdržanih – niko, nije glasalo 161 narodni poslanik. Konstatujem da Narodna skupština nije prihvatila ovaj predlog. Predsednik Narodne skupštine predložila je da se po hitnom postupku stavi na dnevni red – Predlog odluke o izmenama odluke o sastavu stalnih delegacija Narodne skupštine u međunarodnim parlamentarnim institucijama, koji je podnela Narodnoj skupštini 21. novembra 2024. godine. Stavljam na glasanje ovaj predlog. Zaključujem glasanje: za – 146, protiv – niko, uzdržanih – niko, nije glasalo 78 narodnih poslanika. Konstatujem da je Narodna skupština prihvatila ovaj predlog. Poslanička grupa ALEKSANDAR VUČIĆ – Srbija ne sme da stane, predložila je da se po hitnom postupku stavi na dnevni red - Predlog odluke o izmenama odluke o izboru članova i zamenika članova odbora Narodne skupštine, koji je podnela Narodnoj skupštini 21. novembra 2024. godine. Stavljam na glasanje ovaj predlog. Zaključujem glasanje: za – 145, protiv – niko, uzdržan – niko, nije glasalo 80 narodnih poslanik. Konstatujem da je Narodna skupština prihvatila ovaj predlog. Narodna poslanik Biljana Pantić Pilja na osnovu člana 92. Poslovnika predložila je da se dnevni red sednice dopuni tačkom – Predlog zakona o potvrđivanju ugovora o zajmu između Republike Srbije i Evropske banke za obnovu i razvoj, koji je Vlada podnela Narodnoj skupštini 1. novembra 2024. godine. Stavljam na glasanje ovaj predlog. Zaključujem glasanje: za – 138, protiv – osam, uzdržan – niko, nije glasalo 79 narodnih poslanik. Konstatujem da je Narodna skupština prihvatila ovaj predlog. Narodni poslanik dr Aleksandra Tomić je na osnovu člana 92. Poslovnika predložila da se dnevni red dopuni tačkom – Predlog zakona o potvrđivanju Sporazuma između Vlade Republike Srbije i Vlade Narodne Republike Kine o saradnji i uzajamnom pomoći u carinskim pitanjima, koji je podnela Vlada Narodnoj skupštini 20. septembra 2024. godine. Stavljam na glasanje ovaj predlog. Zaključujem glasanje: za – 145, protiv – niko, uzdržan – niko, nije glasalo 80 narodnih poslanik. Konstatujem da je Narodna skupština prihvatila ovaj predlog. Narodni poslanik Nevena Đurić, na osnovu člana 92. Poslovnika predložila je da se dnevni red sednice dopuni tačkom – Predlog zakona o potvrđivanju Sporazuma o finansiranju ponovnog uspostavljanja zajedničke stalne izložbe u bloku 17 držanog muzeja Aušvic-Birkenau, koji je podnela Vlada Narodnoj skupštini 11. jula 2024. godine. Stavljam na glasanje ovaj predlog. Zaključujem glasanje: za – 142, protiv – niko, uzdržan – niko, nije glasalo 83 narodnih poslanik. Konstatujem da je Narodna skupština prihvatila ovaj predlog. Narodni poslanik dr Živan Bajić, na osnovu člana 92. Poslovnika Narodne skupštine predložio da se na dnevni red sednice dopuni tačkom – Predlog zakona o potvrđivanju Sporazuma između Republike Srbije i Ujedinjenog Kraljevstva Velike Britanije i Severne Irske o saradnji i uzajamnoj pomoći u carinskim pitanjima, koji je podnela Narodnoj skupštini 20. septembra 2024. godine. Da li želite reč? 

ŽIVAN BAJIĆ: Svakako predlažem Skupštini da se potvrdi zakon o potvrđivanju Sporazuma između Republike Srbije i Ujedinjenog Kraljevstva Velike Britanije i Severne Irske o saradnji i uzajamnoj pomoći u carinskim pitanjima zato što se na ovaj način dobija jedan pravni okvir za lakše sprovođenje svih carinskih pitanja za uzajamnu pomoć, razmenu informacija i sprečavanju svih carinskih zloupotreba. Hvala vam na pažnji. 

ANA BRNABIĆ: Stavljam na glasanje ovaj predlog. Zaključujem glasanje: za – 136, protiv – šest, uzdržanih – nema, nije glasalo – 83 od ukupno trenutno prisutnih 225 narodnih poslanika. Konstatujem da je Narodna skupština prihvatila ovaj predlog. Narodni poslanik Veroljub Arsić predložio je da se dnevni red sednice dopuni tačkom PREDLOG ZAKONA O POTVRĐIVNJU SACE UGOVORA O KREDITNOM ARANŽMANU U IZNOSU DO 200.000.000 EVRA, IZMEĐU REPUBLIKE SRBIJE KOJU ZASTUPA VLADA REPUBLIKE SRBIJE, POSTUPAJUĆI PREKO MINISTARSTVA FINANSIJA KAO ZAJMOPRIMCA I DEUTSCHE BANK S.P.A. I SOCIETE GENERALE KAO OVLAŠĆENIH VODEĆIH ARANŽERA, KAO DOKUMENTACIONE BANKE, FINANSIJSKIH INSTITUCIJA NAVEDENIH U DELU D PRILOGA 1 KAO PRVOBITNIH ZAMODAVACA, DEUTSCHE BANK AG LONDON BRANCH AGENTA I DEUTSCE BANK S.P.A. KAO SACE AGENTA, koji je Vlada podnela Narodnoj skupštini 13. septembra 2024. godine. Da li želite reč? Reč ima narodni poslanik Veroljub Arsić. Izvolite. 

VEROLJUB ARSIĆ: Zahvaljujem. Poštovane dame i gospodo narodni poslanici, mi ćemo na današnjoj sednici da utvrđujemo i Predlog zakona o budžetu Republike Srbije za 2025. godinu, pa bih podsetio sve kolege narodne poslanike da prilikom donošenja Zakona o budžetu postoji jedan deo koji se zove programski deo budžeta gde su predviđena zaduženja Republike Srbije u toku godine za koji se budžet odnosi. Naime, mi smo donoseći Zakon o budžetu Republike Srbije za 2024. godinu predvideli jedno ovakvo zaduženje. Zbog toga nam je i Vlada na vreme uputila Predlog zakona sa kojim bi uskladili Zakon o budžetu Republike Srbije za 2024. godinu u onom programskom delu gde je ovo zaduženje bilo već predviđeno samim Zakonom o budžetu i Narodna skupština bi trebalo do kraja ove godine da donese poseban zakon kojim ispunjava onu svoju obavezu koju je imala prilikom donošenja Zakona o budžetu za 2024. godinu. 

ANA BRNABIĆ: Hvala vam. Stavljam na glasanje ovaj predlog. Zaključujem glasanje: za – 135, protiv – osam, uzdržanih – nema, nije glasalo - 82 narodna poslanika. Konstatujem da je Narodna skupština prihvatila ovaj predlog. Narodni poslanik Dragan Jovanović predložio je da se dnevni red sednice dopuni tačkom PREDLOG ZAKONA O IZMENAMA I DOPUNAMA ZAKONA O OTVORENIM INVESTICIONIM FONDOVIMA SA JAVNOM PONUDOM, koji je Vlada podnela Narodnoj skupštini 4. novembra 2024. godine. Da li želite reč? Reč ima narodni poslanik Dragan Jovanović. Izvolite. 

DRAGAN JOVANOVIĆ: Gospođo predsednice, dame i gospodo narodni poslanici, predlažem, na osnovu člana 92. Poslovnika Narodne skupštine, da se na današnji dnevni red stavi Predlog zakona i izmenama i dopunama Zakona o otvorenim investicionim fondovima sa javnom ponudom, koji je Vlada podnela 4. novembra 2024. godine u skupštinsku proceduru. Rekao bih samo par rečenica, a to je da je Republika Srbija lider u privlačenju stranih investicija i kako ove, tako i prethodne godine, a nadamo se da će to biti i 2025. godine, kada usvojimo budžet na današnjoj sednici. Ono što narodni poslanici, a i mi svi skupa treba da znamo da je stari Zakon o investicionim fondovima donet 2019. godine. Počeo je sa primenom u aprilu mesecu 2021. godine i jedine izmene koje se donose, a koje su važne zbog usklađivanja sa praksom EU jeste da će se voditi centralni registar svih investitora u investicionim fondovima, tako da pozivam kolege poslanike da se izjasne da ovo bude na dnevnom redu, a i da kada bude glasanje da glasamo za ovaj predlog zakona, jer je izuzetno bitan zbog usklađivanja tržišta kapitala u Srbiji sa tržištem kapitala u EU. Hvala. 

ANA BRNABIĆ: Hvala vam. Stavljam na glasanje ovaj predlog. Zaključujem glasanje: za - 136, protiv - pet, uzdržanih – nema, nije glasalo 54 narodnih poslanika. Konstatujem da je Narodna skupština prihvatila ovaj predlog. Narodni poslanik dr Uglješa Mrdić predložio je da se dnevni red dopuni tačkom PREDLOG ZAKONA O DOPUNI ZAKONA O JAVNOM BELEŽNIŠTVU, koji je Vlada podnela Narodnoj skupštini 13. septembra 2024. godine. Da li želite reč? Reč ima narodni poslanik Uglješa Mrdić. 

UGLJEŠA MRDIĆ: Zahvaljujem, predsedavajuća. Uvažena gospođo Brnabić i kolege narodni poslanici, na osnovu člana 92. Poslovnika Narodne skupštine, predlažem da se dnevni red ove sednice Drugog redovnog zasedanja dopuni sledećom tačkom dnevnog reda – Predlog zakona o dopuni Zakona o javnom beležništvu, koji je podnela Vlada 13. septembra 2024. godine i pozivam kolege narodne poslanike da podrže ovaj zakon, kao i sve ono o čemu ćemo raspravljati ove nedelje. Zahvaljujem. 

ANA BRNABIĆ: Hvala vam. Stavljam na glasanje ovaj predlog. Zaključujem glasanje i konstatujem: za – 132, protiv – tri, uzdržanih – nema, nije glasalo – 90 narodnih poslanika. Konstatujem da je Narodna skupština prihvatila ovaj predlog. Narodni poslanik Milimir Vujadinović predložio je da se dnevni red dopuni tačkom – PREDLOG ZAKONA O POTVRĐIVANJU SPORAZUMA O ZAJMU (PROJEKAT MODERNIZACIJE ŽELEZNIČKOG SEKTORA U SRBIJI PRIMENOM VIŠEFAZNOG PROGRAMSKOG PRISTUPA FAZA 2) IZMEĐU REPUBLIKE SRBIJE I MEĐUNARODNE BANKE ZA OBNOVU I RAZVOJ, koji je Vlada podnela Narodnoj skupštini 25. oktobra 2024. godine. Da li želite reč? Reč ima narodni poslanik Milimir Vujadinović. Izvolite. 

MILIMIR VUJADINOVIĆ: Hvala, uvažena predsednice. Poštovani građani Republike Srbije, uvažene kolege poslanici, podneo sam Predlog zakona o potvrđivanju sporazuma o zajmu, a koji se tiče modernizacije železničkog sektora u Srbiji, a sam Sporazum je predviđen da se zaključi između Republike Srbije i Međunarodne banke za obnovu i razvoj. Reći ću samo par rečenica kao podsetnik na ono što u narednim danima, a ne nedeljama sledi kada je u pitanju razvoj železničkog saobraćaja u Srbiji. Naime, u narednim nedeljama kraju će biti privedeni radovi na izgradnji železničke pruge od Beograda prema Subotici. To u istorijskom smislu menja lice i Subotice, ali i severne srpske Pokrajne. Naravno, to je jedna od stvari koja se i te kako tiče i neminovno utiče na razvoj Republike Srbije i tiče se prosperiteta svih naših državljana na Balkanu. Pošto sam kao stanovnik severne srpske Pokrajne i grada Subotice apsolutno svestan značaja ovakvih stvari i ovakvih projekata i apsolutno svestan koliko to menja lice života svih nas koji dolazimo sa severa, mislim da je potpuno logično da ovakve projekte nastavljamo i širom Srbije. Ono što je činjenica je da je ova vlast na čelu sa Aleksandrom Vučićem kao predsednikom izradila onoliko modernih pruga koliko to verovatno u nekoliko decenija nisu uspeli naši prethodnici. Stoga predlažem da ovaj postupak nastavimo i da kao narodni poslanici prihvatite predlog proširenja dnevnog reda sa ovim zakonom. Hvala vam. 

ANA BRNABIĆ: Hvala vam. Stavljam na glasanje ovaj predlog. Zaključujem glasanje: za – 135, protiv – 17, uzdržanih – nema, nije glasalo – 72 narodna poslanika. Konstatujem da je Narodna skupština prihvatila ovaj predlog. Narodni poslanik Nataša Jovanović predložila je da se dnevni red sednice dopuni tačkom – PREDLOG ZAKONA O POTVRĐIVANJU SPORAZUMA O ZAJMU (DRUGI PROJEKAT UNAPREĐENJA ZEMLJIŠNE ADMINISTRACIJE U SRBIJI) IZMEĐU REPUBLIKE SRBIJE I MEĐUNARODNE BANKE ZA OBNOVU I RAZVOJ, koji je Vlada podnela Narodnoj skupštini 13. septembra ove godine. Da li želite reč? Reč ima narodni poslanik Nataša Jovanović. Izvolite. 

NATAŠA JOVANOVIĆ: Poštovana gospođo predsednice, uvažene kolege narodni poslanici. Ekonomski rast Republike Srbije u ovoj godini je zaista na radost građana Srbije, privrednika i svih nas koji želimo dalji rad i napredak naše zemlje na izuzetno visokom nivou. Sama činjenica da smo prvi put u istoriji dobili visoki investicioni rejting govori o tome da je ekonomski profil Srbije na čvrstim i stabilnim nogama. Kada uporedimo to sa 2012. godinom, vi to vrlo dobro znate i kao bivša premijerka, BDP po glavni stanovnika tada je iznosio jedva 4.600 evra, a mi očekujemo da on bude preko 15.000 evra do kraja 2027. godine sa rekordnim BDP od 102 milijarde evra i rekordnim investicija koje već ove godine mogu do kraja decembra da se očekuju u iznosu od 4 milijarde i 600 miliona evra. To znači da je i Srbija dobila mogućnost da se pod povoljnim uslovima zadužuje za sve one projekte koji su važni za naše građane i za našu privredu, a pogotovo zbog činjenice da takav ekonomski rast i takvi pokazatelji, a pre svega ogroman priliv stranih investicija dovodi do toga, što će biti reči o novom budžetu za 2025. godinu, da imamo rast penzija, da imamo veće plate, da imamo veća davanja za našu decu, za poljoprivredu i sve ono što je potrebno. Sa uverenjem da će kroz institucije sistema koje odgovorno rade svoj posao, a pre svega kroz takvu kreiranu politiku Vlade Republike Srbije, koji je trasirao predsednik Aleksandar Vučić, kao predsednik države i nesumnjivo kroz ogroman ugled koji naša zemlja danas ima u svetu, pozivam vas da glasanje za ovaj predlog, jer ovakav način daljih investicija i svega onoga što je potrebno za našu državu je od neophodne važnosti za buduće generacije. Hvala. 

ANA BRNABIĆ: Hvala vam. Stavljam na glasanje ovaj predlog. Zaključujem glasanje: za – 137, protiv – troje, nije glasalo – 83. Konstatujem da je Narodna skupština prihvatila ovaj predlog. Narodni poslanik Žika Gojković predložio je da se dnevni red sednice dopuni tačkom – Predlog zakona o potvrđivanju Ugovora o kreditnom aranžmanu između Republike Srbije aranžiran od strane Dojče banke, kao banke za strukturiranje ovlašćenog glavnog aranžera i agenta kreditnog aranžmana i agenta koji je Vlada podnela Skupštini 11. oktobra. Da li želite reč? 

ŽIKA GOJKOVIĆ: Poštovana predsednice, vrlo kratko. Samo bih se nadovezao na ono što je poštovana koleginica Jovanović rekla. Srbija je iz godine u godinu sve ekonomski jača i sve je više investicija koje su prisutne, zato i ovakav način po povoljnim uslovima kojima se država zadužuje još će se omogućiti jače ulaganje u infrastrukturu, što naravno doprinosi i novim investicijama koje će Srbija neminovno imati i pored svih poteškoća koje imamo i opstrukcija sa različitih strana, što iznutra, što i spoljnih. Naravno, da ima onih kojima ne odgovara jaka Srbija i da ne odgovora da Srbija ima jednog ovako jakog lidera i ovako uspešnu Vladu koja je počela i nadam se da će nastaviti u istom ritmu da pravi rezultate kao što je to bio slučaj i do sada. Ja samo mogu da kažem i to da Srbija po prvi put ima priliku da ima visok investicioni rejting i da će se to odraziti i na budžet, gde ćemo imati prilike malo više o tome da razgovaramo, ali za sada toliko. Pozivam sve kolege poslanike da glasaju za ovaj amandman. Hvala. 

ANA BRNABIĆ: Hvala. Stavljam na glasanje ovaj predlog. Zaključujem glasanje: za – 127, protiv – devet, nije glasalo – 88. Konstatujem da je Narodna skupština prihvatila ovaj predlog. Narodni poslanik Aleksandar Mirković predložio je da se dnevni red sednice dopuni tačkom – Predlog zakona o potvrđivanju protokola između Republike Srbije i Mađarske o izmeni Ugovora između Savezne Republike Jugoslavije i Republike Mađarske izbegavanje dvostrukog oporezivanja u odnosu na poreze na dohodak i na imovinu, koji je Vlada podnela 1. novembra 2024. godine. Gospodine Mirkoviću, izvolite. 

ALEKSANDAR MIRKOVIĆ: Hvala poštovana predsednice Narodne skupštine, poštovane koleginice narodne poslanice i kolege narodni poslanici. Predlogom ovog Protokola, samo se još jednom potvrđuje politika i Vlade Srbije, ali pre svega predsednika Aleksandra Vučića o međusobnom jačanju i saradnji dve zemlje. Saradnja i međusobno poštovanje i odnosi Republike Mađarske i Republike Srbije su na istorijskom nivou i uveren sam da ćemo ovakvim i zakonima i svim onim što zajedno radimo nastaviti da jačamo međusobno naše pozicije. Iskoristio bih ovu priliku da pozovem sve narodne poslanike da podrže Predlog ovog zakona i da u danu za glasanje još jednom pokažemo da smo strateški opredeljeni da našu poziciju, zajedno sledeći politiku i predsednika Aleksandra Vučića u saradnji sa premijerom Mađarske gospodinom Orbanom nastavimo saradnju, da je zajedno jačamo i da u tom smislu činimo još bolje stvari za naš narod u Srbiji tako i za naš narod u Mađarskoj i u obrnutom smeru, kako za naše građane, tako i za sve pripadnike mađarske nacionalne manjine u našoj zemlji. Hvala. 

ANA BRNABIĆ: Hvala. Stavljam na glasanje ovaj predlog. Zaključujem glasanje: za – 137, protiv – pet, nije glasalo – 82. Konstatujem da je Narodna skupština prihvatila ovaj predlog. Narodni poslanik Radoslav Milojičić predložio je da se dnevni red sednice dopuni tačkom – Predlog zakona o izmenama i dopunama Zakona o alternativnim investicionim fondovima, koji je Vlada podnela 4. novembra 2024. godine. Izvolite. 

RADOSLAV MILOJIČIĆ: Hvala. Dame i gospodo narodni poslanici, uvaženi narode, Srbija je zemlja koja se velikom brzinom razvija u svim segmentima i taj razvoj moramo pratiti i mi poljoprivrednici. Moramo se razvijati, ići u korak sa svetom, kako bismo bili konkurentni na tržištu kako EU, tako i sveta. Srbija je država koja ima nikada veće subvencije za poljoprivredu, 116 milijardi dinara Srbija sledeće godine predviđa samo za subvenciju u poljoprivredi, plus oko 10 milijardi za akcize za gorivo. To je 126 milijardi dinara za subvencije u poljoprivredi. Subvencije su u poljoprivredi 2012. godine bile samo 10 milijardi. To je 12, 13 puta više, poštovane dame i gospodo, narode i uvaženi poljoprivrednici. Ono što moramo unaprediti mi svi zajedno i, pre svega, Vlada Republike Srbije i mi koji se bavimo poljoprivredom, to je IPARD, IPARD 3 koji obuhvata davanja EU našim poljoprivrednicima. Od 2012. do 2027. godine planirano je da država Srbija i naši poljoprivrednici dobiju 288 miliona evra. Mi ćemo iskoristiti samo 100 miliona evra, 188 miliona evra se vraća u EU. Mi moramo taj novac da iskoristimo. Pre svega, jedan konkretan primer, mi moramo zamoliti, razgovarati sa ljudima iz IPARD fonda da nam omoguće navodnjavanje u ratarstvu. Pet puta više daje njiva po hektaru i kukuruza i žita i soje i drugih ratarskih proizvoda ako se navodnjava, pet puta više. Dakle, 5,4 tone smo imali ove godine kukuruza, pošto je bila suša. Zamislite pet puta više da da jedna prosečna njiva. Hvala. 

ANA BRNABIĆ: Hvala. Stavljam na glasanje ovaj predlog. Zaključujem glasanje: za – 137, protiv – niko, uzdržan – niko, nije glasalo – 59. Konstatujem da je Narodna skupština prihvatila ovaj predlog. Narodni poslanici Miroslav Aleksić, Borislav Novaković, Uroš Đokić, Đorđe Stanković i Aleksandar Ivanović predložili su da se po hitnom postupku stavi na dnevni red Predlog odluke o obrazovanju anketnog odbora radi utvrđivanja činjenica, okolnosti i odgovornosti u vezi sa smrću 15 ljudi usled urušavanja nadstrešnice na železničkoj stanici u Novom Sadu 1. novembra 2024. godine. Da li neko želi reč? Izvolite. 

MIROSLAV ALEKSIĆ: Ovo je jedina dopuna dnevnog reda, poštovana predsedavajuća, koja je danas trebala da se nađe na dnevnom redu, a to je utvrđivanje odgovornosti za pogibiju 15 ljudi u Novom Sadu i ništa važnije od toga ne postoji danas da razgovaramo ovde. Ništa važnije nije. Jer, ljudski životi su nenadoknadivi, pogotovo kada stradaju od države, od institucija države koja ne radi svoj posao, zbog nečijeg nemara i nečije korupcije i neposlovanja državnih institucija, tenderskih procedura, struke, zakona, itd. Mi smo dali predlog da se ova dopuna nađe na dnevnom redu, po hitnom postupku. Pre toga sam vam rekao da je 85 poslanika to potpisalo. Vi ste to odbili, kao što ćete i sada odbiti. Ja volim što će ovo Srbija videti, da ćete vi danas glasati protiv toga da se ovo nađe na dnevnom redu i time direktno potvrditi da svi saučestvujete u prikrivanju istine o tome šta se dogodilo u Novom Sadu. Nemate pravo na to. Nemate moralno pravo, ni vi koji ste rekli da je opoziciji krivo zato što nema više žrtava. To je sramotna izjava i trebali ste ovde da se izvinite svima na početku što ste to izjavili. Pri tom, nećete da razgovarate o tome, iako je to obaveza ovoga doma. Poštovane kolege narodni poslanici, treba da znate, bez obzira u kojoj ste partiji, kome pripadate, da je naša dužnost da služimo građanima i da je naša obaveza ovde u ovom domu da preslišavamo Vladu, ministre i premijera, da ih pitamo šta su radili, ko je odgovoran, ko je potpisivao ugovore, ko je projektovao, ko je odredio nadzor, kako su izabrani izvođači, gde su Kinezi, gde su Mađari. Hajde da pokažemo da smo ljudi i da imamo nekakvu funkciju ovde u ovom domu. Hvala. 

ANA BRNABIĆ: Hvala vam, poštovani narodni poslaniče. Nisam sigurna da li vam je jasan koncept podele vlasti i da Narodna skupština kao zakonodavno telo niti sme, niti može da utvrđuje odgovornost. Stavljam na glasanje ovaj predlog. Zaključujem glasanje: za - 48 narodnih poslanika, protiv - jedan, nije glasalo - 145 narodnih poslanika. Konstatujem da Narodna skupština nije prihvatila ovaj predlog i određujem pauzu u trajanju od sat vremena. Hvala vam.

ANA BRNABIĆ: Poštovani narodni poslanici, nastavljamo sa radom na utvrđivanju dnevnog reda. Narodni poslanici Đorđe Komlenski i Bojan Torbica predložili su da se dnevni red sednice dopuni tačkom Predlog rezolucije o pridruživanju BRIKSU, koji su podneli Narodnoj skupštini 6. februara 2024. godine. Da li želite reč? Izvolite. 

BOJAN TORBICA: Zahvaljujem, poštovana predsednice. Brojna rešavanja tokom poslednje tri decenije, ratovi, ekonomske krize, prirodne katastrofe, masovne migracije nepovratno su promenile svet u kome živimo što je dovelo do toga da neke strateške odluke koje su donete pre dve decenije, pre svega odluke vezane za političke, ekonomske i integracione procese moraju biti preispitane, po svemu sudeći i promenjene. Svet je posle tri decenije ponovo postao multipolaran uz sve očitiji kraj političkog hegemonizma kolektivnog zapada. Novonastala realnost je dovele do neminovnosti da je pred javnošću Republike Srbije neophodno otvoriti široki društveni dijalog o neospornoj činjenici da tzv. evropski put Srbije posle dve decenije napokon ima jasnu alternativu oličenu u procesu priključivanju organizaciji BRIKS kao trenutnom najaktuelnijeg globalnog ekonomsko-političkog integrativnog procesa. Eksperiment sa evropskim integracijama kao procesom koji nema alternativu i koji posle dve decenije demokratske prinude je doživeo da zapadne u ćorsokak i da uživa podršku jedne četvrtine građana Srbije. Nedostatak otvorenog dijaloga, nametanje evropskih integracija kao gotovog rešenja i jedinog puta uz licemerstvo briselske administracije, stalne političke ucene i zahteve za odricanje od dela državne teritorije doveo je do toga da građani Srbije napokon masovno shvate da su žrtve dobro smišljene manipulacije kolektivnog zapada. Jasno izraženo većinsko opredeljenje građana Srbije dovodi do sve većeg i izraženijeg političkog konsenzusa o pitanju pristupanja Republike Srbije organizaciji BRIKS. Istraživanje javnog mnjenja pokazuju da bi za ulazak Srbije u BRIKS trenutno glasalo blizu 51% građana sa tendencijom da ta podrška može da stigne i do punih 60%, dok bi za ulazak u EU sigurno glasalo samo nešto oko 30% građana. Više nego sigurno, da su građani Srbije prepoznali alternativu BRIKS-u i zbog toga predlažem usvajanje rezolucije u parlamentu. Hvala. 

ANA BRNABIĆ: Hvala vam. Stavljam na glasanje ovaj predlog. Zaključujem glasanje: za – 11, protiv – 16, nije glasalo 165. Konstatujem da Narodna skupština nije prihvatila ovaj predlog. Narodni poslanik Peđa Mitrović predložio je da se dnevni red sednice dopuni tačkom Predlog zakona o izmeni i dopuni Zakona o osnovama sistema obrazovanja i vaspitanja, koji je 16 narodnih poslanika podnelo Narodnoj skupštini 2. oktobra 2024. godine. Da li želite reč? Hvala. Stavljam na glasanje ovaj predlog. Zaključujem glasanje: za – 38, protiv – jedan, uzdržanih – niko, nije glasalo 157. Konstatujem da Narodna skupština nije prihvatila ovaj predlog. Narodni poslanik Miroslav Aleksić predložio je da se dnevni red sednice dopuni tačkom Predlog zakona o izmenama Zakona o podsticajima u poljoprivredi i ruralnom razvoju, koji je 14 narodnih poslanika podnelo Narodnoj skupštini 23. jula 2024. godine. Da li želite reč? Stavljam na glasanje ovaj predlog. Zaključujem glasanje: za – 56, protiv – niko, uzdržan – niko, nije glasalo 146. Konstatujem da Narodna skupština nije prihvatila ovaj predlog. Narodni poslanik Miroslav Aleksić predložio je da se dnevni red sednice dopuni tačkom Predlog zakona o izmenama Zakona o porezu na dodatu vrednost, koji je 14 narodnih poslanika podnelo Narodnoj skupštini 23. jula 2024. godine. Da li želite reč? Javio se Miloš Parandilović. Gospodin Parandilović ne može da obrazlaže vaš predlog. Da li želite reč? Stavljam na glasanje ovaj predlog. Zaključujem glasanje: za – 43, protiv – niko, uzdržan – niko, nije glasalo 162. Konstatujem da Narodna skupština nije prihvatila ovaj predlog. Narodni poslanik Miroslav Aleksić predložio je da se dnevni red sednice dopuni tačkom Predlog odluke o obrazovanju Anketnog odbora radi utvrđivanja činjenica i okolnosti u vezi sa zakonitošću privatizacije PKB-a, koji je 14 narodnih poslanika podnelo Narodnoj skupštini 2. avgusta 2024. godine. Da li želite reč? Stavljam na glasanje ovaj predlog. Zaključujem glasanje: za – 56, protiv – niko, uzdržan – niko, nije glasalo 149. Konstatujem da Narodna skupština nije prihvatila ovaj predlog. Narodni poslanik Miroslav Aleksić predložio je da se dnevni red sednice dopuni tačkom Predlog odluke o obrazovanju Anketnog odbora radi utvrđivanja stanja u medijima nakon procesa privatizacije, koji je 14 narodnih poslanika podnelo Narodnoj skupštini 2. avgusta 2024. godine. Da li želite reč? Stavljam na glasanje ovaj predlog. Zaključujem glasanje: za – 56, protiv – niko, uzdržan – niko, nije glasalo 149. Konstatujem da Narodna skupština nije prihvatila ovaj predlog. Narodni poslanik Miroslav Aleksić, predložio je da se dnevni red sednice dopuni tačkom Predlog odluke o obrazovanju anketnog odbora radi utvrđivanja stanja u medijima nakon procesa privatizacije, koji je 14 narodnih poslanika podnelo Narodnoj skupštini 2. avgusta. Da li želite reč? Stavljam na glasanje ovaj predlog. Zaključujem glasanje: za – 56 narodnih poslanika, protiv – niko, uzdržan – niko, nije glasalo 149 narodnih poslanika. Konstatujem da Narodna skupština nije prihvatila ovaj predlog. Narodni poslanik Miroslav Aleksić predložio je da se dnevni red sednice dopuni tačkom – Predlog odluke o obrazovanju anketnog odbora radi utvrđivanja činjenica i okolnosti, odgovornosti u vezi sa aferom Jovanjica, koju je 14 narodnih poslanika podnelo Narodnoj skupštini 2. avgusta. Da li želite reč? Izvolite. 

MIROSLAV ALEKSIĆ: Poštovana predsednice parlamenta, podneli smo kao Narodni pokret Srbije, šest ili sedam dopuna dnevnog reda, ali s obzirom na činjenicu da ste vi apsolutno srušili Ustav, srušili Poslovnik Narodne skupštine Republike Srbije, time što niste dozvolili da se razgovara o onome što je najvažnije pitanje, a to je pitanje odgovornosti za smrt i pogibiju 15 ljudi u Novom Sadu, smatram da je bespredmetno sada razgovarati o bilo čemu drugom, uključujući i sve ostale tačke koje ste predložili od budžeta pa nadalje. Ono što vi trebate da odgovorite ljudima zašto ste to uradili, gde vam je tu bio moral i vi ste ti koji trebate da zbog svega što ste uradili i rekli podnesete ostavku i povučete se, a ne da simuliramo ovde i pravimo neku farsu da je sve u redu. Ništa nije u redu. Ruši se država, ruše se institucije. Hvala. 

ANA BRNABIĆ: Hvala vam. Još jednom ću ponoviti i svim građanima Republike Srbije pitanje odgovornosti je pitanje za pravosuđe, ne za zakonodavno telo. Moguće da u vaše vreme nije bilo podele vlasti. U naše vreme postoji podela vlasti i poštujemo nezavisnost pravosuđa, a samostalnost tužilaštva. Pitanje odgovornosti je pitanje za njih. Stavljam na glasanje ovaj predlog. Zaključujem glasanje: za – 36 narodnih poslanika, protiv – niko, uzdržan – niko, nije glasalo 170 narodnih poslanika. Konstatujem da Narodna skupština nije prihvatila ovaj predlog. Narodni poslanik Miroslav Aleksić, predložio je da se dnevni red sednice dopuni tačkom Predlog odluke o obrazovanju anketnog odbora radi utvrđivanja činjenica i okolnosti u vezi sa poslovanjem kompanije Telekom Srbija AD Beograd koji je 14 narodnih poslanika podnelo Narodnoj skupštini 2. avgusta 2024. godine. Da li želite reč? Stavljam na glasanje ovaj predlog. Zaključujem glasanje: za – 47 narodnih poslanika. Konstatujem da Narodna skupština nije prihvatila ovaj predlog. Narodni poslanik Milica Marušić Jablanović, predložila je da se dnevni red sednice dopuni tačkom Predlog zakona o dopuni Zakona o porezu na dodatu vrednost , koji je pet narodnih poslanika podnelo Narodnoj skupštini 4. aprila ove godine. Da li želite reč? Izvolite. 

MILICA MARUŠIĆ JABLANOVIĆ: Hvala, gospođo Brnabić. Imam u vidu sve o čemu je govorio kolega Aleksić, ali ipak želim da obrazložim ovaj predlog zato što smatram da je ovo nešto što je jako važno i urgentno. Mislim da kasnimo sa izmenom Zakona o PDV-u, nedopustivo, zato što za sve ovo vreme ljudi koji nemaju sredstava da kupe sebi osnovne životne namirnice su u velikom problemu. Mi moram oda se oslanjamo na podatke Zavoda za statistiku da je jedna petina stanovništva u riziku od siromaštva. To je ogroman problem na koji mi moramo da odgovorimo određenim merama, jedna od njih je ta da se ukine PDV na donaciju hrane. Mi smo 4. aprila podneli ovaj predlog za izmenu zakona i nažalost, to nije ušlo u proceduru. Nadamo se da ćemo danas pokazati svi zajedno razumevanje da se ovakva mera usvoji. U Srbiji 700 hiljada tona hrane bude bačeno u toku godine. Sa druge strane imamo ljude koji ne mogu da izađu na kraj sa svojim finansijama i ne mogu da se snabdeju osnovnim namirnicama. Recimo, analize pokazuju da bi godišnji gubici usled ukidanja plaćanja poreza bili 18 milina dinara, i to bi bio neki fiskalni gubitak, ali s druge strane bi porast u donacijama imao vrednost oko 160 miliona dinara. Dakle, mi bismo samo imali dobit usled uvođenja ovakve mere. Podsećam da su bile formirane radne grupe pre nekoliko godina, koje još uvek, znači 2018. godine, koje još uvek nisu dale rezultate. Do sada je trebalo da imamo predlog za sa njihove strane, a ne da mi danas, tek nakon šest godina govorimo o ovom predlogu. Dakle, postoje isto tako ljudi koji nisu na ovoj evidenciji Centra za socijalni radi, koji nisu evidentirani ni u Republičkom zavodu za statistiku, to su ljudi koji nemaju lična dokumenta. Znači, postoje u Srbiji ljudi koji nemaju čak ni pravo na narodnu kuhinju i zbog toga je ova mera kojom se podstiče doniranje hrane i smanjuje se bacanje hrane jedna ekonomska, socijalna mera, humana mera, i u krajnjoj liniji ekološka, zato što usled bacanja hrane dolazi do povećanje emisije metana i povećano g rizika od požara na deponijama, što nama u svakom slučaju nije potrebno. Stoga vas ja pozivam da svi date podršku ovom predlogu za izmenu Zakona o PDV-u, zato što se tiče najugroženijih građana Srbije. Hvala. 

ANA BRNABIĆ: Hvala vama na korektnosti i hvala vama što predstavljate svoje politike u ovom domu koji za to služi. Hvala vam. Stavljam na glasanje ovaj predlog. Zaključujem glasanje: za – 54 narodnih poslanika, protiv – niko, uzdržan – niko, nije glasalo 155 narodnih poslanika. Konstatujem da Narodna skupština nije prihvatila ovaj predlog. Narodni poslanik docent Biljana Đorđević, predložila je da se dnevni red sednice dopuni tačkom Predlog zakona o izmenama Zakona o oglašavanju, koji je 10 narodnih poslanika podnelo Narodnoj skupštini 7. marta ove godine. Da li želite reč? Izvolite. 

BILJANA ĐORĐEVIĆ: Iako je predsednica Narodne skupštine zapravo, ne stavljanjem našeg zahteva za opoziv Vlade, u suštini, kršila podelu vlasti, jer se ponaša kao premijerka, a ne kao predsednica Narodne skupštine, ipak dnevni red ove sednice poručuje da nas korupcija ne samo skupo košta već i da nas ubija i da nas ubija na različite načine. Prvog novembra ubila je 15 ljudi nakon rekonstrukcije nadstrešnice železničke stanice u Novom Sadu, koja se izbegavala da se kaže da se dogodila, dve osobe se još uvek bore za život, a Srbija vam od tih dana poručuje „krvave su vam ruke“. Korupcija nažalost ne ubija samo na ovaj način, korupcija ubija na mnoge načine i zato smatramo da ovaj dnevni red treba dopuniti predlogom zakona o izmenama zakona o oglašavanju. Do 1. novembra smo imali saznanja da ćete ga vi uvrstiti u dnevni red kao predlog Ministarstva trgovine, zajedno u paketu sa Predlogom zakona o izmenama i dopunama Zakona na sreću, ali da li zbog toga što je na čelu tog ministarstva do ostavke bio prethodni ministar građevinarstva Tomislav Momirović koji se setio da je odgovoran bez da to kaže 20 dana nakon tragedije ili zbog jakih lobista priređivača igara na sreću taj nacrt nije postao predlog i nema ga ovde danas. On ne ide svakako dovoljno daleko, naš predlog je restriktivniji, ali svakako smatramo da mu je mesto na ovoj sednici. Srbija spada u države sa najliberalnijim odnosnom prema pravu na oglašavanje igara na sreću i mi imamo užasno mnogo štetnih posledica zbog ovoga. To pogađa mlade, to pogađa siromašne. Relevantna naučna istraživanja pokazuju direktnu vezu između reklamiranja i patološkog kockanja. Takođe, direktnu vezu između blizine kockarnice sa povećanjem stope patološkog kockanja u zajednici oko kockarnice. Dakle, u stručnoj javnosti je prepoznato da ako imamo neke restrikcije koje su mnogo veće kada je reč o reklamiranju igara na sreću u vezi sa alkoholom, a svakako restriktivno je onako kako tražimo za igre na sreću kada je reč o duvanu. To bi trebalo primeniti i na pristupačnost, vidljivost i reklamiranje kockarnica. To je naš predlog, dakle, da se potpuno zabrani reklamiranje igara na sreću u javnom prostoru i putem elektronskih medija, ali i da se zabrani reklamiranje suštinski preko humanitarnih aktivnosti koje pominju naziv priređivača igara na sreću, uključujući tu i same fondacije koje priređivač ili sa njime povezana lica mogu osnivati, jer to je način na koji kockarnice šalju poruku mladima, rekonstrukcijom škola, da je kocka prihvatljiv i dobar način života. 

ANA BRNABIĆ: Hvala vam na korektnosti. S druge strane, još jednom ću podvući da ja neću zažmuriti na zloupotrebu potpisa narodnih poslanika i da sam se nadala i očekivala da vi takođe ne zažmurite na takvu brutalnu zloupotrebu, s obzirom na to da svakako vi to radili niste, tako da hvala vam makar na tome. Stavljam na glasanje ovaj predlog. Zaključujem glasanje: za – 68, protiv – niko, uzdržanih – nema, nije glasao 141 narodni poslanik. Konstatujem da Narodna skupština nije prihvatila ovaj predlog. Narodni poslanik Dušan Nikezić predložio je da se dnevni red sednice dopuni tačkom – Predlog zakona o izmeni i dopuni Zakona o igrama na sreću, koji je 16 narodnih poslanika podnelo Narodnoj skupštini 22. oktobra ove godine. Da li želite reč? Stavljam na glasanje ovaj predlog. Zaključujem glasanje: za – 50, protiv – niko, uzdržanih – nema, nisu glasala 162 narodna poslanika. Konstatujem da Narodna skupština nije prihvatila ovaj predlog. Narodni poslanik Mila Popović predložila je da se dnevni red sednice dopuni tačkom – Predlog zakona o izmenama i dopunama Zakona o porezu na dohodak građana, koji je 16 narodnih poslanika podnelo Narodnoj skupštini 22. oktobra ove godine. Da li želite reč? Hvala vam. Stavljam na glasanje ovaj predlog. Zaključujem glasanje: za – 60, protiv – niko, uzdržanih – nema, nisu glasala 154 narodna poslanika. Konstatujem da Narodna skupština nije prihvatila ovaj predlog. Narodni poslanik Dragan Đilas predložio je da se dnevni red sednice dopuni tačkom – Predloga zakona o izmeni i dopuni Krivičnog zakona, koji je 16 narodnih poslanika podnelo Narodnoj skupštini 16. septembra ove godine. Da li želite reč? Stavljam na glasanje ovaj predlog. Zaključujem glasanje: za – 47, protiv – niko, uzdržan – niko, nije glasalo 166 narodnih poslanika. Konstatujem da Narodna skupština nije prihvatila ovaj predlog. Narodni poslanik Ana Brnabić, na osnovu člana 92. stav 2, člana 157. stav 1, člana 170. stav 1, člana 190. stav 2. i člana 192. stav 3, a shodno članu 157. stav 2. Poslovnika, predložila je da se obavi zajednički načelni i jedinstveni pretres o tačkama od 1. do 68. dnevnog reda. Stavljam na glasanje ovaj predlog. 

RADOMIR LAZOVIĆ: Šta se dešava?

ANA BRNABIĆ: Gospodine Lazoviću, ne dešava se ništa. Zato što su u toku odbori, zbog toga. Zaključujem glasanje: za – 129, protiv – 77, uzdržanih – nema, nije glasalo devet narodnih poslanika. Konstatujem da je Narodna skupština prihvatila ovaj predlog. Predlog za vođenje pretresa u pojedinostima odmah po završetku načelnog pretresa pojedinog predloga zakona. Izvolite, po Poslovniku. Samo da vas upozorim da još nismo usvojili dnevni red, tako da ako hoćete i dalje Poslovnik, skinuću vam sa 103. Hoćete? Da li želite i dalje? Želite. Izvolite. Prijavite se samo za reč. 

SRĐAN MILIVOJEVIĆ: Gospođo Brnabić, član 126. stav 2. Vreme za glasanje upotrebom elektronskog sistema iznosi 15 sekundi. Koliko traje 15 sekundi u ovoj sali? Hvala. 

ANA BRNABIĆ: Hvala vam. Po članu 103, oduzimam vam vreme od poslaničke grupe. Gospodine Lazoviću, pošto nismo usvojili dnevni red, možete po Poslovniku, ali ću vam oduzeti vreme od poslaničke grupe. Hoćete? Hoćete. Izvolite. 

RADOMIR LAZOVIĆ: Povređen je član 126. stav 3. Po isteku vremena iz stava 2. ovog člana, dakle, nakon 15 sekundi, predsednik Narodne skupštine, u ovom slučaju predsednica, zaključuje glasanje i saopštava rezultat glasanja, što niste uradili. Hvala. 

ANA BRNABIĆ: Hvala vam. Po članu 103, oduzimam vam vreme od poslaničke grupe. Dakle, predlog je da se pretres u pojedinostima o tačkama od 2. do 31, 62, 63. i 68. dnevnog reda obavi odmah po završetku načelnog pretresa tih predloga zakona. Stavljam na glasanje. Zaključujem glasanje: za – 133, protiv – 61, uzdržanih – nema, nisu glasala 23 narodna poslanika. Konstatujem da je Narodna skupština prihvatila ovaj predlog. Utvrđivanje dnevnog reda u celini. Pošto smo se izjasnili o predlozima za stavljanje na dnevni red akata po hitnom postupku, predlozima za dopunu dnevnog reda, o predlogu za spajanje rasprave i o predlogu za vođenje pretresa u pojedinostima odmah po završetku načelnog pretresa predloga zakona, na osnovu člana 93. stav 3. Poslovnika Narodne skupštine, stavljam na glasanje predlog dnevnog reda u celini. Molim vas da glasate. Zaključujem glasanje: za – 134, protiv – 64, uzdržanih – nema, nije glasalo 18 narodnih poslanika. Konstatujem da je Narodna skupština utvrdila dnevni red Druge sednice Drugog redovnog zasedanja Narodne skupštine Republike Srbije u 2024. godini, u celini. D n e v n i r e d 1. Predlog zakona o budžetu Republike Srbije za 2025. godinu, sa Predlogom odluke o davanju saglasnosti na Finansijski plan Republičkog fonda za penzijsko i invalidsko osiguranje za 2025. godinu, Predlogom odluke o davanju saglasnosti na Finansijski plan Republičkog fonda za zdravstveno osiguranje za 2025. godinu, Predlogom odluke o davanju saglasnosti na Finansijski plan Fonda za socijalno osiguranje vojnih osiguranika za 2025. godinu i Predlogom odluke o davanju saglasnosti na Finansijski plan Nacionalne službe za zapošljavanje za 2025. godinu; 2. Predlog zakona o izmenama i dopunama Zakona o igrama na sreću; 3. Predlog zakona o izmenama i dopunama Zakona o energetici; 8/3 MZ/SČ 4. Predlog zakona o izmeni Zakona o penzijskom i invalidskom osiguranju; 5. Predlog zakona o uslugama; 6. Predlog zakona o izmenama i dopunama Zakona o sprečavanju pranja novca i finansiranja terorizma; 7. Predlog zakona o davanju garancije Republike Srbije u korist Nemačke razvojne banke KfW, Frankfurt na Majni, po zaduženju Akcionarskog društva „Elektromreža Srbije“ Beograd (projekat „Regionalni program energetske efikasnosti u prenosnom sektoru II – Transbalkanski elektroenergetski koridor, sekcija III i sekcija IV“); 8. Predlog zakona o izmenama i dopunama Zakona o javnoj svojini; 9. Predlog zakona o zaduživanju Republike Srbije kod Banke Poštanska štedionica, akcionarsko društvo, Beograd za potrebe finansiranja Projekta izgradnje tunelske veze između Karađorđeve ulice do Dunavske padine; 10. Predlog zakona o izmenama Zakona o osiguranju depozita; 11. Predlog zakona o Agenciji za osiguranje depozita; 12. Predlog zakona o zaduživanju Republike Srbije kod Banke Poštanska štedionica, akcionarsko društvo, Beograd za potrebe finansiranja Projekta izgradnje saobraćajnica sa infrastrukturom na Makiškom polju; 13. Predlog zakona o izmenama i dopunama Zakona o akcizama; 14. Predlog zakona o izmenama i dopunama Zakona o ograničavanju raspolaganja imovinom u cilju sprečavanja terorizma i širenja oružja za masovno uništenje; 15. Predlog zakona o izmenama i dopunama Zakona o budžetskom sistemu; 16. Predlog zakona o izmenama i dopunama Zakona o poreskom postupku i poreskoj administraciji; 17. Predlog zakona o završnom računu budžeta Republike Srbije za 2023. godinu; 18. Predlog zakona o izmenama i dopunama Zakona o doprinosima za obavezno socijalno osiguranje; 19. Predlog zakona o izmenama i dopunama Zakona o republičkim administrativnim taksama; 20. Predlog zakona o izmenama i dopunama Zakona o porezima na imovinu; 21. Predlog zakona o izmenama i dopunama Zakona o porezu na dohodak građana; 22. Predlog zakona o izmenama i dopunama Zakona o elektronskom fakturisanju; 23. Predlog zakona o izmenama i dopunama Zakona o porezu na dobit pravnih lica; 24. Predlog zakona o izmenama i dopunama Zakona o porezu na dodatu vrednost; 25. Predlog zakona o elektronskim otpremnicama; 26. Predlog zakona o izmenama i dopunama Zakona o podsticajima u poljoprivredi i ruralnom razvoju; 27. Predlog zakona o izmenama i dopunama Zakona o komunalnim delatnostima; 28. Predlog zakona o kontroli opasnosti od velikih udesa koji uključuju opasne supstance; 29. Predlog zakona o strateškoj proceni uticaja na životnu sredinu; 30. Predlog zakona o proceni uticaja na životnu sredinu; 31. Predlog zakona o izmenama i dopunama Krivičnog zakonika; 32. Predlog zakona o potvrđivanju Sporazuma između Republike Srbije i Evropske unije o operativnim aktivnostima koje sprovodi Evropska agencija za graničnu i obalsku stražu u Republici Srbiji; 33. Predlog zakona o potvrđivanju Ugovora o zajmu (Projekat izgradnje BIO4 Kampusa u Beogradu), između Fonda za razvoj Saudijske Arabije i Republike Srbije; 34. Predlog zakona o potvrđivanju Ugovora o zajmu – Projekat razvoja operatora prenosnog sistema (Faza 1), između Fonda za razvoj Saudijske Arabije i Republike Srbije; 35. Predlog zakona o potvrđivanju Ugovora o zajmu (Projekat jačanja infrastrukture za navodnjavanje u različitim područjima), između Fonda za razvoj Saudijske Arabije i Republike Srbije; 36. Predlog zakona o potvrđivanju Sporazuma o zajmu između KfW, Frankfurt na Majni i Republike Srbije koju zastupa Vlada Republike Srbije delujući preko i putem Ministarstva finansija za projekat „Dobri poslovi za Srbiju“; 37. Predlog zakona o potvrđivanju Memoranduma o razumevanju između Vlade Republike Srbije i Vlade Republike Austrije o recipročnom pristupu tržištu rada za izdržavana lica članova diplomatskih misija i karijernih konzularnih predstavništava; 38. Predlog zakona o potvrđivanju Konvencije Saveta Evrope o manipulisanju sportskim takmičenjima; 39. Predlog zakona o potvrđivanju Konvencije Saveta Evrope o integrisanom pristupu bezbednosti, sigurnosti i uslugama na fudbalskim utakmicama i drugim sportskim priredbama; 40. Predlog zakona o potvrđivanju Sporazuma o zajmu (Projekat prevencije i kontrole nezaraznih bolesti u Republici Srbiji) između Republike Srbije i Međunarodne banke za obnovu i razvoj; 41. Predlog zakona o potvrđivanju Minamata konvencije o živi; 42. Predlog strategije razvoja energetike Republike Srbije do 2040. godine sa projekcijama do 2050. godine; 43. Predlog odluke o izboru članova Saveta Agencije za energetiku Republike Srbije; 44. Lista kandidata za članove Saveta Komisije za zaštitu konkurencije; 45. Lista kandidata za predsednika Komisije za zaštitu konkurencije; 46. Predlog odluke o imenovanju stalnog sastava Republičke izborne komisije; 47. Predlog odluke o davanju saglasnosti na Finansijski plan Regulatornog tela za elektronske medije za 2025. godinu; 48. Predlog odluke o davanju saglasnosti na Finansijski plan Agencije za energetiku Republike Srbije za 2025. godinu; 49. Predlog odluke o davanju saglasnosti na Finansijski plan Komisije za hartije od vrednosti za 2025. godinu; 50. Predlog odluke o izmenama Odluke o izboru članova i zamenika članova odbora Narodne skupštine Republike Srbije; 51. Predlog odluke o izmenama Odluke o izboru članova i zamenika članova odbora Narodne skupštine Republike Srbije; 52. Predlog odluke o izmenama Odluke o izboru članova i zamenika članova odbora Narodne skupštine Republike Srbije; 53. Predlog odluke o izmenama Odluke o izboru članova i zamenika članova odbora Narodne skupštine Republike Srbije; 54. Predlog odluke o izmenama Odluke o sastavu stalnih delegacija Narodne skupštine Republike Srbije u međunarodnim parlamentarnim institucijama; 55. Predlog odluke o izmenama Odluke o izboru članova i zamenika članova odbora Narodne skupštine Republike Srbije; 56. Predlog zakona o potvrđivanju Sporazuma o Instrumentu između Evropske unije koju zastupa Evropska komisija i Republike Srbije koju zastupa Vlada Republike Srbije o pravilima za sprovođenje finansijske pomoći Evropske unije Republici Srbiji u okviru Instrumenta za reforme i rast; 57. Predlog zakona o potvrđivanju Ugovora o zajmu (Hitna obnova železničke infrastrukture Srbije) između Republike Srbije i Evropske banke za obnovu i razvoj; 58. Predlog zakona o potvrđivanju Sporazuma između Vlade Republike Srbije i Vlade Narodne Republike Kine o saradnji i uzajamnoj pomoći u carinskim pitanjima; 59. Predlog zakona o potvrđivanju Sporazuma o finansiranju ponovnog uspostavljanja zajedničke stalne izložbe u Bloku 17 Državnog muzeja Aušvic-Birkenau; 60. Predlog zakona o potvrđivanju Sporazuma između Republike Srbije i Ujedinjenog Kraljevstva Velike Britanije i Severne Irske o saradnji i uzajamnoj pomoći u carinskim pitanjima; 61. Predlog zakona o potvrđivanju SACE Ugovora o kreditnom aranžmanu u iznosu do 200.000.000 evra, između Republike Srbije koju zastupa Vlada Republike Srbije, postupajući preko Ministarstva finansija kao Zajmoprimca i Deutsche Bank S.P.A. i Societe Generale kao Ovlašćenih vodećih aranžera, Societe Generale kao Dokumentacione banke, finansijskih institucija navedenih u Delu D Priloga 1 kao Prvobitnih zajmodavaca, Deutsche Bank AG London Branch kao Agenta i Deutsche Bank S.P.A. kao SACE Agenta; 62. Predlog zakona o izmenama i dopunama Zakona o otvorenim investicionim fondovima sa javnom ponudom; 63. Predlog zakona o dopuni Zakona o javnom beležništvu; 64. Predlog zakona o potvrđivanju Sporazuma o zajmu (Projekat modernizacije železničkog sektora u Srbiji primenom višefaznog programskog pristupa Faza 2) između Republike Srbije i Međunarodne banke za obnovu i razvoj; 65. Predlog zakona o potvrđivanju Sporazuma o zajmu (Drugi projekat unapređenja zemljišne administracije u Srbiji) između Republike Srbije i Međunarodne banke za obnovu i razvoj; 66. Predlog zakona o potvrđivanju Ugovora o kreditnom aranžmanu u iznosu do 178.382.740,33 evra između Republike Srbije koju predstavlja Vlada Republike Srbije postupajući preko Ministarstva finansija kao Zajmoprimca aranžiran od strane Deutsche Bank Aktiengesellschaft Filiale Hong Kong (osnovane u Saveznoj Republici Nemačkoj sa ograničenom odgovornošću akcionara) kao Banke za strukturiranje i Ovlašćenog glavnog aranžera i Agenta Kreditnog aranžmana i Sinosure agenta; 67. Predlog zakona o potvrđivanju Protokola između Republike Srbije i Mađarske o izmeni Ugovora između Savezne Republike Jugoslavije i Republike Mađarske o izbegavanju dvostrukog oporezivanja u odnosu na poreze na dohodak i na imovinu i 68. Predlog zakona o izmenama i dopuni Zakona o alternativnim investicionim fondovima. Prelazimo na rad po utvrđenom dnevnom redu sednice. Izvolite, gospodine Milivojeviću. 

SRĐAN MILIVOJEVIĆ: Član 97. stav 3, predsednik, odnosno predstavnik poslaničke grupe pre otvaranja pretresa ima pravo da predloži duže vreme pretresa za poslaničke grupe od vremena utvrđenog u stavu 1. ovog Poslovnika. Predlažem da imamo duplo vreme za ovu sednicu, jer nezamislivo je da o ovoliko tačaka dnevnog reda raspravljamo za pet sati. Hvala. 

ANA BRNABIĆ: Hvala vam, bilo je zamislivo da u vaše vreme razgovaramo o 94 tačke, ali sada je nezamislivo ovo. Stavljam na glasanje. Mene nije sramota kada pričam istinu. Zaključujem glasanje: za – 63 narodna poslanika, protiv – jedan, uzdržan – niko, nije glasalo 152 narodnih poslanika. Konstatujem da ovaj Predlog nismo usvojili. Primili ste ostavke narodnih poslanika Vladana Zagrađanina i Dragane Lukić na funkciju narodnog poslanika u Narodnoj skupštini, Izveštaj Odbora za administrativno-budžetska i mandatno-imunitetska pitanja Narodne skupštine povodom razmatranja ovih ostavki. Primili ste Izveštaj Odbora za administrativno-budžetska i mandatno-imunitetska pitanja Narodne skupštine koji je utvrdio da je nastupanjem smrti narodnog poslanika Dragana Markovića nastupio slučaj iz člana 131. stav 2. tačka 1. Zakona o izboru narodnih poslanika, te predlaže da Narodna skupština u smislu člana 133. istog Zakona konstatuje prestanak mandata ovom narodnom poslaniku. Shodno članovima 132. i 133. Zakona o izboru narodnih poslanika Narodna skupština na predlog Odbora za administrativno-budžetska i mandatno-imunitetska pitanja Narodne skupštine konstatuje da je prestao mandat pre isteka vremena na koji su izabrani narodnim poslanicima Vladanu Zagrađanina i Dragani Lukić danom podnošenja ostavke, a narodnom poslaniku Draganu Markoviću danom nastupanjem smrti. Saglasno Zakonu o izboru narodnih poslanika izvršiće se popunjavanje upražnjenih poslaničkih mesta u Narodnoj skupštini. Poštovani narodni poslanici, pre nego što nastavimo rad potrebno je da Narodna skupština u skladu sa članom 279. Poslovnika konstatuje ostavke članova Vlade. Primili ste ostavke članova Vlade Gorana Vesića na funkciju ministra građevinarstva, saobraćaja i infrastrukture i Tomislav Momirović na funkciju ministra unutrašnje i spoljne trgovine. Na osnovu člana 133. stav 2. Ustava Republike Srbije, člana 23. stav 2. Zakona o Vladi i člana 279. Poslovnika Narodne skupštine Narodna skupština konstatuje da su Goran Vesić i Tomislav Momirović podneli ostavke na funkcije ministara i da nam je danom konstatacije tih ostavki i prestao mandat ministra. Shodno članu 90. stav 1. Poslovnika obaveštavamo vas da su pozvani da sednicu prisustvuju svi članovi Vlade sa saradnicima. Saglasno odluci Narodne skupštine da se obavi zajednički, načelni i jedinstveni pretres u predlozima akata iz tačaka 1. do 68. tačaka dnevnog reda, pre otvaranja zajedničkog, načelnog i jedinstvenog pretresa podsećamo vas da prema članu 97. Poslovnika ukupno vreme rasprave za poslaničke grupe iznosi pet časova, kao i da se ovo vreme raspoređuje na poslaničke grupe srazmerno broju narodnih poslanika članovima poslaničke grupe. Molim poslaničke grupe ukoliko to već nisu učinile da odmah podnesu prijave za reč sa redosledom narodnih poslanika. Saglasno članu 157. stav 1, članu 170. stav 1, članu 190. stav 2. i članu 192. stav 3. a shodno članu 157. stav 2. Poslovnika, otvaram zajednički, načelni i jedinstveni pretres u tačkama od 1. do 68. tačaka dnevnog reda. Molim članove Vlade da uđu. Molim članove Vlade da pokažu dostojanstvo prema građanima Republike Srbije. Molim vas za tišinu. Molim vas za tišinu. Molim članove Vlade za dostojanstvo. Vi sedite, oni neka rade svoj posao. Molim vas, neka uđe obezbeđenje. 

ANA BRNABIĆ: Hvala vam svima. Molim vas da zauzmete vaša radna mesta.

ANA BRNABIĆ: Molim narodne poslanike većine da krenemo sa radom. Ostavite se, ljudi, toga. Mi smo ovde da branimo građane, ljudi. 

ANA BRNABIĆ: Molim vas, narodni poslanici, sada da počnemo sa radom. Poštovani narodni poslanici, poštovane narodne poslanice, molim vas da krenemo sa radom. Zamolila bih narodne poslanike opozicije da se vrate u svoje poslaničke klupe. Podsetila bih vas, takođe, poštovani narodni poslanici opozicije, posebno vi što duvate u pištaljke i vuvuzele, da smo ovu sednicu počeli minutom ćutanja. Gospodine narodni poslaniče Jeliću, podsetiću vas da smo ovu sednicu počeli minutom ćutanja, a da to što vi radite je gaženje po žrtvama, da je to nanošenje bola njihovim porodicama, da ste podneli zakletvu da po najboljem znanju i umeću služite građanima Srbije istini i pravdi. Ako je to vaše najbolje znanje i umeće, svaka vam čast. Molim vas, narodni poslanici, sedite. Podsetiću sve narodne poslanike da je danas na dnevnom redu Predlog zakona o budžetu za 2025. godinu i da ako mi ne uradimo naš posao da će to značiti da penzioneri ne dobijaju povećanje penzija, da ljudi u javnom sektoru ne dobijaju povećanje plata, da ljudi u prosveti ne dobijaju povećanje plata od 11%. Podsetiću vas, poštovani narodni poslanici, da ako mi danas ne uradimo naš posao da neće biti dodatnog budžeta za poljoprivrednike, da neće biti više novca za poljoprivredne subvencije. Podsetiću vas da nećemo moći da nastavimo naše puteve i naše pruge, da nećemo moći da imamo dalje ulaganje u zdravstvo. Podsetiću vas da je naša obaveza i naš posao prema našem narodu i građanima Republike Srbije da nastavimo da radimo. 

ANA BRNABIĆ: Poštovani narodni poslanici, ja ću vas obavestiti da možete da mi čupate mikrofon, da možete da nas gađate, da možete da nas polivate ovde, ali da mi znamo šta je naš posao i obaveza prema narodu Srbije i da ćemo naći način da se izborimo za stabilnost Srbije, za ekonomski jaku i prosperitetnu Srbiju i za vladavinu prava u ovoj zemlji. S tim u vezi, da li predlagač, odnosno predstavnici predlagača žele reč­­? Reč ima predsednik Vlade. Izvolite. 

MILOŠ VUČEVIĆ: Uvažena predsednice Narodne skupštine Republike Srbije, poštovani narodni poslanici, poštovani građani Srbije, pred vama se danas nalazi Predlog zakona o budžetu Republike Srbije za 2025. godinu zajedno sa predlozima odluka o davanju saglasnosti na finansijske planove Republičkog fonda za PIO, Republičkog fonda za zdravstveno osiguranje, Fonda za socijalno osiguranje vojnih osiguranika i Nacionalne službe za zapošljavanje. Takođe, pred nama je i 36 zakonskih predloga iz nadležnosti Ministarstva finansija, ali i set zakonskih predloga iz nadležnosti Ministarstva poljoprivrede, Ministarstva zaštite životne sredine i Ministarstva energetike. Ovo je prvi budžet koji branimo kao zemlja sa investicionim rejtingom nakon što je Agencija Standard and poors u oktobru povećala kreditni rejting na nivo BDP minut, čime je Srbija po prvi put u svojoj istoriji svrstana među zemlje sa kreditnim rejtingom investicionog ranga. Predloženi budžet za 2025. godinu je nastavak daljeg jačanja ekonomije naše zemlje, pre svega kroz podršku građanima i privredi, nastavak prevazilaženja efekata globalnih izazova sa što manjim posledicama po Srbiju. Mi nastavljamo borbu za jaku i snažnu Srbiju, nastavljamo borbu za stabilnu ekonomiju, za nove kapitalne investicije, nove investitore, radna mesta, a sve to zbog onoga što nam je na prvom mestu – bolje i kvalitetnijeg života svih naših građana. Naše javne finansije su u potpunosti stabilne i zdrave, imaju čvrste osnove, a naši makroekonomski pokazatelji svedoče i potvrđuju uspešnost naše ekonomske politike. Srbija je postala zemlja koja ima investicioni rejting, koja je ušla u prvu ligu, kako se to kaže, ekonomije, privrede i koja ide napred, otporna na razne potrese i izazove sa kojima smo se suočili. Predloženi budžet za 2025. godinu je razvojan, socijalno odgovoran i predstavlja nastavak politike daljeg ekonomskog osnaživanja naše zemlje, podrška građanima i privredi, nastavak prevazilaženja svetske krize sa što manjim posledicama po Srbiju. To znači da prioriteti ostaju poboljšanje životnog standarda građana kroz rast… 

ANA BRNABIĆ: Pravim pauzu. Pozivam sve predstavnike poslaničkih grupa na konsultacije.

ANA BRNABIĆ: Poštovani narodni poslanici, poštovani građani i građanke Republike Srbije, pokušaćemo da nastavimo rad i objasniću građanima Republike Srbije zašto ću pokušati da nastavim rad. Mi nemamo drugog izbora. Budžet za 2025. godinu garantuje ili omogućava povećanje plata i povećanje penzija. Meni je žao što postoje narodni poslanici koji ne žele da penzioneri dobiju veće penzije i koji ne žele da zaposleni u prosveti i u javnom sektoru dobiju veće plate, koji ne žele da se za porodice sa novorođenom decom obezbedi više sredstava i koji ne žele da dodatno uložimo u naše zdravstvo. Izbora drugog nemam osim da se borim za naš narod, za naše građane i za našu Srbiju. Živela Srbija! Da li predsednici, odnosno predstavnici poslaničkih grupa žele reč? Zaključujem zajednički načelni i jedinstveni pretres o predlozima akata. Nastavljamo dalje. Prva tačka dnevnog reda. Otvaram pretres Predloga zakona u pojedinostima. Da li neko želi reč? Zaključujem pretres Predloga zakona u pojedinostima. Druga tačka dnevnog reda. Da li neko želi reč? Zaključujem pretres Predloga zakona u pojedinostima. Treća tačka dnevnog reda. Otvaram pretres Predloga zakona u pojedinostima. Da li neko želi reč? Zaključujem pretres Predloga zakona. Šesta tačka dnevnog reda – Predlog zakona o izmenama i dopunama Zakona o sprečavanju pranja novca i finansiranja terorizma. Da li neko želi reč? Zaključujem pretres Predloga zakona u pojedinosti. Deveta tačka dnevnog reda – Predlog zakona o zaduživanju Republike Srbije kod banke Poštanske štedionice. Otvaram pretres u pojedinostima. Da li neko želi reč? Zaključujem pretres Predloga zakona u pojedinostima. Jedanaesta tačka dnevnog reda. Da li neko želi reč? Zaključujem pretres Predloga zakona u pojedinostima. Dvanaesta tačka dnevnog reda. Da li neko želi reč? Zaključujem pretres Predloga zakona u pojedinostima. Šesnaesta tačka dnevnog reda. Da li neko želi reč? Zaključujem pretres Predloga zakona u pojedinostima. Osamnaesta tačka dnevnog reda. Da li neko želi reč? Zaključujem pretres Predloga zakona u pojedinostima. Dvadeset i prva tačka dnevnog reda. Da li neko želi reč? Zaključujem pretres Predloga zakona u pojedinostima. Dvadeset i četvrta tačka dnevnog reda. Da li neko želi reč? Zaključujem pretres Predloga zakona u pojedinostima. Dvadeset i šesta tačka dnevnog reda. Da li neko želi reč? Zaključujem pretres Predloga zakona u pojedinostima. Dvadeset i sedma tačka dnevnog reda. Da li neko želi reč? Zaključujem pretres Predloga zakona u pojedinostima. Dvadeset i osma tačka dnevnog reda. Da li neko želi reč? Zaključujem pretres Predloga zakona u pojedinostima. Dvadeset i deveta tačka dnevnog reda. Da li neko želi reč? Hvala vam. Zaključujem pretres Predloga zakona u pojedinostima. Trideseta tačka dnevnog reda. Da li neko želi reč? Zaključujem pretres Predloga zakona u pojedinostima. Trideset i prva tačka dnevnog reda. Da li neko želi reč? Zaključujem pretres Predloga zakona u pojedinostima. Zaključujem u načelu i u pojedinostima. Niste nas sprečili i nikada nas nećete sprečiti i Srbija će pobediti, pobediće Srbija svaki put, penzioneri će imati veće penzije, zaposleni u javnom sektoru će imati veće plate, zaposleni u prosveti će imati 11% povećanje plate, deca će imati veća davanja, porodice će imati veću podršku, zdravstvo će imati više novca, imaćemo više novca za lečenje dece, imaćemo više novca za preventivne preglede, poljoprivredni proizvođači će imati rekordne subvencije! Idemo! Srbija će pobediti! Živela Srbija! Živela Srbija! Nikada nas nećete pobediti! Nikada nećete destabilizovati Srbiju! Mi nećemo rat, mi hoćemo rad za Srbiju, za našu Srbiju! Živela Srbija. Hvala vam! Hvala vam na još jednoj pobedi za građane i za naš narod. Živela Srbija!
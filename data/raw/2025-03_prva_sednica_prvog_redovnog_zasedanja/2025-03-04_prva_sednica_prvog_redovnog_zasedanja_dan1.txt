ANA BRNABIĆ: Poštovane dame i gospodo narodni poslanici, otvaram Prvu sednicu Prvog redovnog zasedanja Narodne skupštine Republike Srbije u 2025. godini. Pozivam vas da saslušamo himnu Republiku Srbije. Hvala vam. Na osnovu službene evidencije o prisutnosti narodnih poslanika, konstatujem da sednici prisustvuje 125 narodnih poslanika. Podsećam vas da je članom 88. stav 5. Poslovnika Narodne skupštine predviđeno da kvorum za rad Narodne skupštine prilikom usvajanja zapisnika i utvrđivanja dnevnog reda postoji ako je na sednici prisutna većina od ukupnog broja narodnih poslanika. Radi utvrđivanja broja narodnih poslanika prisutnih u sali, molim vas da ubacite svoje identifikacione kartice u poslaničke jedinice elektronskog sistema za glasanje. Hvala vam. Konstatujem da je primenom elektronskog sistema za glasanje utvrđeno da je u sali prisutno 198 narodnih poslanika, odnosno da je prisutna većina od ukupnog broja narodnih poslanika i da postoje uslovi za rad Narodne skupštine. Da li neko od predsednika odnosno ovlašćenih predstavnika poslaničkih grupa želi da zatraži obaveštenje ili objašnjenje, u skladu sa članom 287. Poslovnika? Izvolite, reč ima Mitar Kovač. 

MITAR KOVAČ: Poštovani predsedavajući, poštovane dame i gospodo, juče sam hteo da pokrenem pitanje nove procene geostrateškog pozicioniranja Srbije. Mislim da smo prespavali dosta vremena a da ništa na tom planu nismo uradili na bazi te nove geostrateške procene i to je pitanje - zašto organi bezbednosti do sada nisu uradili novu bezbednosnu procenu Srbije i geostratešku procenu daljih kretanja u Evropi, radi pozicioniranja Srbije u budućnosti? Drugo pitanje vezano je za nabavku "Rafala". Mislim da je manja šteta i pokloniti Francuzima ono što smo do sad uplatili a ne realizovati program u celosti, jer vidimo kuda sve ovo ide. Treće pitanje na koje nije bilo do sada odgovora - zašto Vlada ne da tačne podatke koliko je ustupila zemljišta Generalštaba i Ministarstva odbrane i zašto mi kao Skupština ne dobijemo o tome informaciju koliko je to metara kvadratnih i da li je skinuta zaštita sa tog kulturnog dobra Srbije na ime investicija vezanih za američkog investitora? Ne bih dalje o tome. To su ta tri pitanja. Hvala. 

ANA BRNABIĆ: Hvala vam. Reč ima narodni poslanik Milija Miletić. Izvolite. 

MILIJA MILETIĆ: Zahvaljujem se, poštovana predsednice. Postaviću nekoliko pitanja koja se tiču opštine gde živim i taj deo istočne Srbije, nadležnom Ministarstvu građevinarstva i infrastrukture, a tiču se sledećeg. Prvo pitanje je most koji treba da se rekonstruiše, a koji se nalazi u delu državnog puta koji je u samom Svrljigu a taj put ide prema Staroj planini. Put je veoma frekventan, a rađen je u prošlom veku, možda pre 70-80 godina i tu je tzv. usko grlo. Znači, pitanje je Ministarstvu građevinarstva i direktoru „Puteva Srbije“, gospodinu Drobnjaku. Mi smo kao lokalna samouprava više puta inicirali, tražili da se taj most proširi, napravi uz saglasnost sa svim propisima jer, kako sam rekao, to je usko grlo gde je put veoma frekventan. Nalazi se u samom Svrljigu, centru Svrljiga, blizu centra Svrljiga i veoma je veliki broj vozila koja idu prema Staroj planini, dolazi se do situacije da bude neko teretno vozilo i putničko vozili i oni ne mogu da se mimoiđu i dolazi do saobraćajnih nezgoda. Inače, taj most je, kako sam rekao, u lošem stanju, treba da se obnovi. Više puta smo slali urgencije, rađene su projekti tog mosta kako da se odradi, do dana današnjeg tu ništa nije odrađeno, a mogu da napomenem da je veliki broj roditelja, dece, pešaka koji tuda idu, funkcionišu, gde ne mogu da prođu zbog tih, kako sam rekao malopre, teretnih vozila, koja su veoma bitna, ne mogu da dva vozila prođu. Znači, trudnica sa detetom ili porodilja sa detetom u kolicima ne može da prođe i dolazi u situaciju da se, ne daj Bože, dešavaju neke stvari koje bi sutra napravili veliku štetu, ne daj Bože da neko tu pogine. Znači, moje pitanje je kada će „Putevi Srbije“ odrediti i odraditi taj deo mosta jer kako znam projekat je odrađen, sve je odrađeno treba samo da se odvoje sredstva da se taj most samo proširi, da se rekonstruiše i da bude onako kako treba da bude širina puta da tu može normalno vozila da funkcionišu? Dakle, „Puteve Srbije“ još jednom pitam. Kako kažem više od 20 puta smo mi imali urgencije, tražili i do dana današnjeg ništa nije odrađeno. Očekujem da će to da se odradi zato što je to veliki problem svih nas koji živimo u toj našoj maloj opštini i svih ljudi koji putuju i idu prema Staroj planini, inače mestu i centru gde dolazi veliki broj ljudi iz cele Srbije. Drugo moje pitanje isto se tiče Ministarstva građevinarstva, a tiče se pružnog prelaza koji se nalazi u samom Svrljigu. Nalazi se na pružnom putu i taj pružni prelaz je rađen unazad možda 70, 80 godina, pružni prelaz gde svakodnevno prođu hiljade i hiljade vozila, a plus „Železnica Srbije“ je tu odradila rekonstrukciju te naše pruge gde su napravljeni betonski pragovi. Vi sami znate kolika je Luka Prahovo, Borski rudnik, koliko sad tu ide tereta preko železničke pruge, a i preko samog ovog puta, državnog puta koji je tu gde se presecaju. Znači, za mene kao čoveka koji tamo živi prave se velike kolone gde se dešava čak, pošto je taj pružni prelaz rađen pre 70, 80 godina, kažem, pre 100 godina, 1925. godine ta pruga je rađena, jedan deo tad je odrađen, ali sad to još ništa nije adaptirano, sređeno, obnovljeno. Inače, imam informacije iz „Infrastrukture železnice“ u prethodnom, to sam razgovarao sa gospodinim Novovićem, tada je bio izvršni direktor u „Infrastrukturi železnice“, gde je taj pružni prelaz stavljan u program da se odradi tokom prošle godine i početkom ove godine, da ta pruga, da tu branici budu automatizovani, da sve bude automatizovano i da sutra u svakom pogledu naši ljudi, Svrljižani, a i oni ljudi, veliki broj, kažem, vozila ide od autoputa od Niša prema Boru, prema Negotinu, prema Prahovu, a isto tako i železnicom. Veliki problem, velika šteta se dešava jer više puta ti branici koji su mehanički, odnosno to se još radi po onom starom, ranije kako je to rađeno, pre 80 godina gde se to ručno sve radi, manuelno i gde sutra kada spuste branike pruga zatvori se, dešava se više puta, jer nema svetlosne signalizacije, dešava se više puta da se tu zatvori vozilo između dva branika i da se dešavaju, ne daj Bože, neke velike nezgode. Još jednom, pitanje moje „Železnicama“, odnosno „Infrastrukturi železnice“ – da li će se to završiti ove godine? Koliko ja znam, bilo je u programu „Infrastrukture železnice“ da se odradi prošle godine, do kraja godine, pa početkom ove godine, a sada čujem da taj pružni prelaz, koji je planiran sad i kod nas ovom delu naše opštine rađeno je samo tamo prema Prahovu. Hvala još jednom. 

ANA BRNABIĆ: Hvala vama. Reč ima narodni poslanik Mirka Lukić Šarkanović. Izvolite. 

MIRKA LUKIĆ ŠARKANOVIĆ: Zahvaljujem se. Poslednjih dana javnost Srbije, kao i celog regiona, uznemirila je vest iz Brčkog gde je u privatnoj nedovršenoj kući pronađeno 31 dete uzrasta od par meseci, praktično odojčeta, do 12 godina. Deca su privremeno sakrivana u ovoj kući strave odakle su verovatno dalja transportovana. Očigledno je da su krijumčari imali dobro razrađen sistem rada tako da niko nije primećivao šta se dešava ili su svi ćutali, što je složićete se još poraznije. Ova priča o kući strave još jednom je podigla na noge javnost i skrenula pažnju na ovaj problem koji opterećuje sve zemlje regiona. Ta deca su najčešće radno i seksualno zlostavljana, sakaćena, ali i veoma često korišćena kao donori organa što nažalost govori o težini ovog problema. Ovo je jedan od velikih problema današnjice i predstavlja jedan od drastičnih oblika dehumanizacije današnjeg društva. Putevi krijumčarenja dece se teško otkrivaju i predstavljaju problem za organe otkrivanja i gonjenja počinilaca ovih krivičnih dela. Da podsetimo da je pre samo godinu i po dana naša policija uspešno prekinula organizovani kriminalni lanac trgovine ljudima, odnosno trgovine decom kada je u Loznici takođe pronađena kuća u kojoj je bilo više deca koja su eksploatisana, zlostavljana i prodavana. Tada je uhapšeno i optuženo više lica koja su prodajom dece zaradila višemilionske sume. Srbija se ponovo digla na noge juče kada je na Ubu nestala devojčica, dvogodišnja Dunja Marković koja se ispred kuće igrala sa svojom braćom i sestrama bez roditeljske pažnje, roditelju nisu bili kod kuće, bili su na poslu. Na sreću, devojčica je pronađena efikasnom policijskom akcijom. MUP je odmah aktivirao alarmni sistem „Pronađi me“, koji javnosti daje sve potrebne informacije o nestaloj osobi i mobiliše preko telefonskih poruka svakog građanina da pomogne u potrazi. Potpredsednik Vlade i ministar policije jutros nas je obradovao informacijom da je Dunja pronađena, živa i zdrava. U vezi sa ovim događajem želim da postavim pitanje Vladi Republike Srbije. Činjenica je da alarmni sistem „Pronađi me“ daje rezultate i s tim u vezi želim da pitam Vladu Republike Srbije da li se pored korišćenja pomenutog sistema planiraju druge zajedničke akcije sa zemljama regiona radi razmene iskustava u otkrivanju i kažnjavanju počinilaca krivičnog dela, otmice, krijumčarenja i trgovine ljudima, pre svega decom, jer je ovo problem koji opterećuje sve zemlje i u tom smislu je od izuzetne važnosti i zajednička saradnja svih relevantnih činilaca u celom regionu. Hvala. 

ANA BRNABIĆ: Hvala vam. Reč ima narodni poslanik Nebojša Bakarec. Izvolite. 

NEBOJŠA BAKAREC: Poštovana predsedavajuća, poštovane dame i gospodo narodni poslanici, tražim obaveštenje od Vlade Srbije i ministarstva prosvete o zaštiti Ustavom garantovanih prava na obrazovanje dece u Srbiji, naše dece u osnovnim, srednjim, visokim školama i na fakultetima. Član 64. Ustava Republike Srbije u poglavlju prava deteta kaže: „Deca uživaju ljudska prava primereno svom uzrastu i duševnoj zrelosti. Deca su zaštićena od psihičkog, fizičkog, ekonomskog i svakog drugog iskorišćavanja i zloupotrebe.“ Dakle, deca su zaštićena i moraju biti zaštićena i od političkih zloupotreba. Član 71. Ustava u poglavlju pravo na obrazovanje kaže: „Svako ima pravo na obrazovanje. Osnovno obrazovanje je obavezno i besplatno.“. Blokade fakulteta i škola su protivustavne i protivzakonite. Dakle, 98% i više osnovnih škola radi. Dva odsto ne radi zahvaljujući delu nastavnika koji su članovi opozicionih stranaka. Ti ljudi su prekršili zakone Srbije. Oduzeli su deci i do 15 godina pravo na obavezno obrazovanje. Dakle, 98% i više srednjih škola radi, 3% škola ne radi zahvaljujući delu nastavnika koji su takođe članovi ili simpatizeri opozicionih stranaka. I jedni i drugi su zloupotrebili maloletnu decu, našu decu, decu Srbije i uveli su politiku u škole, što je protivzakonito. Ne smete deci u školama oduzeti pravo na obrazovanje. Ne rade državni fakulteti. Pet odsto studenata punoletnih građana, pomognuto delom profesora, dekana i rektora, blokira 95% studenata koji žele da studiraju, da uče, da se visoko obrazuju. Tih 5% studenata, profesora i dekana su takođe članovi ili simpatizeri opozicionih stranaka, što je dozvoljeno, jer su punoletni. Vučić i SNS brinu o svoj deci, o 100% dece. Volimo svu decu, brinemo o svoj deci. Zato smo se danas okupili ovde da donesemo dva zakona, zakon o umanjenju školarina studentima za 50% i zakon o stanovima za mlade. Opozicija je najavila da neće podržati, kao što vidite, ova dva zakona. Šta time opozicija time radi? Opozicija se sveti studentima, jer su studenti bacili svojim protestima u zasenak ovu jadnu i bednu opozicija koja se protivi studentskim pravima. Napali su našu decu u osnovnim školama, mi smo ih odbranili. Napali su našu decu u srednjim školama, mi smo ih odbranili. Napali su našu decu na fakultetima, mi smo ih odbranili. Ispunili smo sve zahteve studenata u blokadi i više od toga, o čemu svedoči ovaj zakon o stanovima za mlade. Postavljam pitanje za sve studente - kakve će posledice za sve studente imati blokade fakulteta? Da li će 230 hiljade studenata koji studiraju na državnim fakultetima uspeti da završi ovu školsku godinu? Šta će se dogoditi sa studentima koji se finansiraju iz budžeta? Da li će izgubiti to pravo? Da li će 108 hiljada samofinansirajućih studenata i njihove porodice biti izloženi nepotrebnim troškovima? Mi brinemo o tome. Učitelji i nastavnici i profesori su se izborili, vidimo, kod Vlade za svoja prava, ali šta je sa studentima, šta je sa đacima? Ko brine o njihovim pravima? Opozicija ne brine o njihovim pravima. Mi iz SNS brinemo o pravima naše dece i studenata i osnovnoškolaca i srednjoškolaca. Za kraj, citiraću čuvene stihove koji najbolje oslikavaju ovo stanje, čuvene pesme Bore Đorđevića „Decu ti neću oprostiti“ - nema veze gde boravim, da li ću mrsiti ili postiti, ali jedno ne mogu da zaboravim, decu ti neću oprostiti, ti si mi bio dragi gost i rado sam te gostio, možda sam primitivan, prost, ali decu ti nisam oprostio. Živela Srbija. Hvala vam. 

ANA BRNABIĆ: Hvala vam. Reč ima narodni poslanik Radomir Lazović. Izvolite. 

RADOMIR LAZOVIĆ: Hvala. Poštovani građani Srbije, jedina tačka dnevnog reda na sednici Narodne skupštine danas može biti ispunjavanje studentskih zahteva i konstatacija ostavke Vlade. Ovo je i predlog koji smo mi kao Zeleno-levi front i naše sve kolege iz opozicije i uputile danas. Dakle, govorim po dopuni dnevnog reda, ako ima nekih nejasnoća, u tom slučaju, povlačim reč. 

ANA BRNABIĆ: Ovo su pitanja Vladi. Hvala. Narodni poslaničke Janjiću, vi nemate pravo u ovom trenutku, jer ovo su pitanja Vladi. Niste predsednik poslaničke grupe, ni zamenik predsednika poslanike grupe i nemate ovlašćenja za ovo. Tako da, žao mi je zbog toga. Pošto se više niko od predsednika, odnosno ovlašćenih poslaničkih grupa ne javlja za reč, nastavljamo sa radom. Saglasno članu 86. stav 2. Poslovnika, obaveštavam vas da je ova sednica sazvana u roku kraćem od roka utvrđenog u članu 86. stav 1. Poslovnika, zbog potrebe da Narodna skupština što pre razmotri predloge akata iz predloženog dnevnog reda. Dostavljeni su vam zapisnici sednica Prvog i Drugog vanrednog zasedanja Narodne skupštine u Četrnaestom sazivu. Pošto današnjoj sednici prisustvuje većina od ukupnog broja narodnih poslanika, konstatujem da postoji kvorum za usvajanje zapisnika. Obaveštavam vas da je proverom u Službi za poslove Odbora za administrativno-budžetska i mandatno-imunitetska pitanja utvrđeno da tom odboru niko od narodnih poslanika nije dostavio u pisanom obliku primedbe na navedene zapisnike, pa prelazimo na odlučivanje. Stavljam na glasanje Zapisnik sednice Prvog vanrednog zasedanja Narodne skupštine, održane 23, 24, 25, 29, 30. i 31. jula 2024. godine. Molim vas da se izjasnite. Zaključujem glasanje: za – 142 narodna poslanika, protiv – niko, uzdržan – jedan, nije glasalo 53 od ukupno prisutnih u ovom trenutku 196 narodnih poslanika. Konstatujem da je Narodna skupština usvojila ovaj Zapisnik. Stavljam na glasanje Zapisnik sednice Drugog vanrednog zasedanja Narodne skupštine, održane 23, 24, 25, 26, 27. i 30. septembra 2024. godine. Molim vas da se izjasnite. Zaključujem glasanje: za – 142 narodna poslanika, protiv – niko, uzdržan – niko, nije glasalo 54 od ukupno prisutnih 196 narodnih poslanika. Konstatujem da je Narodna skupština usvojila ovaj Zapisnik. U sazivu ove sednice, koji vam je dostavljen, sadržan je predlog dnevnog reda sednice. Pre utvrđivanja dnevnog reda, potrebno je da Narodna skupština odluči o predlozima za stavljanje na dnevni red akata po hitnom postupku, predlozima za povlačenje pojedinih tačaka iz predloženog dnevnog reda, predlozima za dopunu predloženog dnevnog reda, predlogu za spajanje rasprave i predlogu za vođenje pretresa u pojedinostima odmah po završetku načelnog pretresa. Vlada je predložila da se po hitnom postupku stavi na dnevni red Predlog zakona o izmenama i dopunama Zakona o slobodnom pristupu informacijama od javnog značaja, koji je podnela Narodnoj skupštini 14. februara 2025. godine. Stavljam na glasanje ovaj predlog. Molim narodne poslanike da pritisnu odgovarajući taster. Zaključujem glasanje: za – 134 narodna poslanika, protiv – niko, uzdržan – niko, nije glasalo 62 od ukupno prisutnih 196 narodnih poslanika. Konstatujem da je Narodna skupština prihvatila ovaj predlog. Vlada je predložila da se po hitnom postupku stavi na dnevni red Predlog zakona o davanju garancije Republike Srbije u korist Nemačke razvoje banke KFW, po zaduženju Akcionarskog društva „Elektroprivreda Srbije“ (Projekat obnovljivih izvora energije Kostolac – vetropark), koji je podnela Narodnoj skupštini 21. februara 2025. godine. Stavljam na glasanje ovaj predlog. Molim narodne poslanike da pritisnu odgovarajući taster. Zaključujem glasanje: za – 144 narodna poslanika, protiv – niko, uzdržan – niko, nije glasalo 53. Konstatujem da je Narodna skupština prihvatila ovaj predlog. Vlada je predložila da se, po hitnom postupku, stavi na dnevni red Predlog zakona o izmenama i dopunama Zakona o osnovama sistema obrazovanja i vaspitanja, koji je podnela Narodnoj skupštini 21. februara 2025. godine. Stavljam na glasanje ovaj predlog. Zaključujem glasanje: za – 144, protiv – niko, uzdržan – niko, nisu glasala 53 narodna poslanika. Konstatujem da je Narodna skupština prihvatila ovaj predlog. Vlada je predložila da se, po hitnom postupku, stavi na dnevni red Predlog zakona o izmenama i dopunama Zakona o srednjem obrazovanju i vaspitanju, koji je podnela Narodnoj skupštini 21. februara 2025. godine. Stavljam na glasanje ovaj predlog. Zaključujem glasanje: za – 144, protiv – niko, uzdržan – niko, nisu glasala 53 narodna poslanika. Konstatujem da je Narodna skupština prihvatila ovaj predlog. Vlada je predložila da se, po hitnom postupku, stavi na dnevni red Predlog zakona o izmena Zakona o osnovnom obrazovanju i vaspitanju, koji je podnela Narodnoj skupštini 21. februara 2025. godine. Stavljam na glasanje. Zaključujem glasanje: za – 144, protiv – niko, uzdržan – niko, od ukupno prisutnih 197 narodnih poslanika. Konstatujem da je Narodna skupština prihvatila ovaj predlog. Vlada je predložila da se, po hitnom postupku, stavi na dnevni red Predlog zakona o izmenama i dopunama Zakona o visokom obrazovanju, koji je podnela Narodnoj skupštini 25. februara 2025. godine. Stavljam na glasanje ovaj predlog. Poštovani narodni poslanici opozicije, molim vas, skrećem vam pažnju na to da je ovo zakon koji ispunjava četvrti zahtev studenata. Ne želite da glasate za to? Zaključujem glasanje: za – 144 narodnih poslanika. Narodni poslanici opozicije nisu glasali da se ovaj zakon stavi na dnevni red Narodne skupštine Republike Srbije. Kako ste vi to za ispunjenje studentskih zahteva? Narodna skupština je prihvatila ovaj predlog. Vlada je predložila da se, po hitnom postupku, stavi na dnevni red Predlog zakona o izmenama i dopunama Zakona o sprečavanju pranja novca i finansiranja terorizma, koji je podnela Narodnoj skupštini 27. februara 2025. godine. Stavljam na glasanje. Zaključujem glasanje: za – 143 narodna poslanika. Konstatujem da je Narodna skupština prihvatila ovaj predlog. Vlada je predložila da se, po hitnom postupku, stavi na dnevni red Predlog zakona o zaduživanju Republike Srbije kod OTP banke Srbija za potrebe finansiranja projekta izgradnje brze saobraćajnice, deonica Požarevac-Golubac, Dunavska magistrala, koji je podnela Narodnoj skupštini 27. februara 2025. godine. Stavljam na glasanje. Zaključujem glasanje: za – 143 narodna poslanika. Konstatujem da je Narodna skupština prihvatila ovaj predlog. Odbor za finansije, republički budžet i kontrolu trošenja javnih sredstava predložio je da se, po hitnom postupku, stavi na dnevni red lista kandidata za izbor tri člana Saveta Komisije za kontrolu državne pomoći, koji je podneo Narodnoj skupštini 9. decembra 2024. godine. Stavljam na glasanje ovaj predlog. Zaključujem glasanje: za – 144 narodna poslanika. Konstatujem da je Narodna skupština prihvatila ovaj predlog. Odbor za finansije, republički budžet i kontrolu trošenja javnih sredstava predložio je da se, po hitnom postupku, stavi na dnevni red Predlog odluke o izboru predsednika i četiri člana Saveta guvernera Narodne banke Srbije, koji je podneo Narodnoj skupštini 9. decembra 2024. godine. Stavljam na glasanje ovaj predlog. Zaključujem glasanje: za – 144 narodna poslanika. Konstatujem da je Narodna skupština prihvatila ovaj predlog. Odbor za obrazovanje, nauku, tehnološki razvoj i informatičko društvo predložio je da se, po hitnom postupku, stavi na dnevni red Predlog odluke o razrešenju člana Nacionalnog saveta za visoko obrazovanje, koji je podneo Narodnoj skupštini 16. decembra 2024. godine. Stavljam na glasanje ovaj predlog. Zaključujem glasanje: za – 144 narodna poslanika. Konstatujem da je Narodna skupština prihvatila ovaj predlog. Odbor za obrazovanje, nauku, tehnološki razvoj i informatičko društvo predložio je da se, po hitnom postupku, stavi na dnevni red Predlog odluke o razrešenju člana Upravnog odbora Nacionalnog tela za akreditaciju i obezbeđenje kvaliteta u visokom obrazovanju, koji je podneo Narodnoj skupštini 13. januara 2025. godine. Stavljam na glasanje ovaj predlog. Zaključujem glasanje: za – 144 narodna poslanika. Konstatujem da je Narodna skupština prihvatila ovaj predlog. Odbor za kulturu i informisanje predložio je da se, po hitnom postupku, stavi na dnevni red lista kandidata za članove Saveta Regulatornog tela za elektronske medije, koji je podneo Narodnoj skupštini 23. januara 2025. godine. Stavljam na glasanje ovaj predlog. Zaključujem glasanje: za – 29 narodnih poslanika. Konstatujem da Narodna skupština nije prihvatila ovaj predlog. Poslanička grupa Aleksandar Vučić – Srbija ne sme da stane predložila je da se, po hitnom postupku, stavi na dnevni red Predlog odluke o izmenama Odluke o izboru članova i zamenika članova odbora Narodne skupštine Republike Srbije, koji je podnela Narodnoj skupštini 27. januara ove godine. Stavljam na glasanje ovaj predlog. Zaključujem glasanje: za – 144 narodna poslanika. Konstatujem da je Narodna skupština prihvatila ovaj predlog. Sto devet narodnih poslanika u Narodnoj skupštini predložilo je da se, po hitnom postupku, stavi na dnevni red predlog da se za potpredsednika Narodne skupštine izabere narodni poslanik Nevena Đurić, koji su podneli Narodnoj skupštini 27. januara ove godine. Stavljam na glasanje ovaj predlog. Zaključujem glasanje: za – 144 narodna poslanika. Konstatujem da je Narodna skupština prihvatila ovaj predlog. Predsednik Narodne skupštine predložila je da se, po hitnom postupku, stavi na dnevni red Predlog odluke o izmenama Odluke o sastavu stalnih delegacija Narodne skupštine Republike Srbije u međunarodnih parlamentarnim institucijama, koju je podnela Narodnoj skupštini 28. januara ove godine. Stavljam na glasanje ovaj predlog. Zaključujem glasanje: za – 144 narodna poslanika. Konstatujem da je Narodna skupština prihvatila ovaj predlog. Predsednik Narodne skupštine predložila je da se, po hitnom postupku, stavi na dnevni red Predlog odluke o izmenama Odluke o sastavu parlamentarnog Odbora za stabilizaciju i pridruživanje, koji je podnela Narodnoj skupštini 28. januara ove godine. Stavljam na glasanje ovaj predlog. Zaključujem glasanje: za je glasalo 144 narodna poslanika. Narodna skupština je prihvatila predlog. Poslanička grupa Ivica Dačić – Socijalistička partija Srbije predložila je da se, po hitnom postupku, stavi na dnevni red Predlog odluke o izmenama Odluke o izboru članova i zamenika članova Odbora Narodne skupštine, koji je podnela Skupštini 26. februara ove godine. Stavljam na glasanje. Zaključujem glasanje: za je glasalo 144 narodna poslanika. Narodna skupština je prihvatila ovaj predlog. Poslanička grupa Dragan Marković Palma – Jedinstvena Srbija predložila je da se, po hitnom postupku, stavi na dnevni red Predlog odluke o izmenama Odluke o izboru članova i zamenika članova Odbora Narodne skupštine Republike Srbije, koji je podnela Narodnoj skupštini 27. februara ove godine. Stavljam na glasanje. Zaključujem glasanje: za su glasala 143 narodna poslanika. Narodna skupština je prihvatila ovaj predlog. Poslanička grupa Mi snaga naroda profesor doktor Branimir Nestorović predložila je da se, po hitnom postupku, stavi na dnevni red Predlog odluke o izmenama Odluke o izboru članova i zamenika članova Odbora Narodne skupštine Republike Srbije, koji je podnela 18. decembra 2024. godine. Stavljam na glasanje: za je glasalo troje narodnih poslanika. Narodna skupština nije prihvatila ovaj predlog. Odbor za obrazovanje, nauku, tehnološki razvoj, informatičko društvo, predložio je da se, po hitnom postupku, stavi na dnevni red Predlog odluke o razrešenju člana Nacionalnog saveta za visoko obrazovanje, koji je podneo 28. februara ove godine. Stavljam na glasanje. Zaključujem glasanje: za je glasalo 144 narodnih poslanika. Ovaj predlog je prihvaćen. Odbor za obrazovanje, nauku, tehnološki razvoj, informatičko društvo, predložio je da se, po hitnom postupku, stavi na dnevni red Predlog odluke o razrešenju člana Nacionalnog saveta za visoko obrazovanje, podnet Narodnoj skupštini 28. februara ove godine. Stavljam na glasanje. Zaključujem glasanje: za je glasalo 144 narodnih poslanika. Narodna skupština je prihvatila ovaj predlog. Sada prelazimo na predloge za povlačenje pojedinih tačaka iz predloženog dnevnog reda. Deset narodnih poslanika poslaničke grupe Zeleno-levi front – Ne davimo Beograd predložila je da se iz predloženog dnevnog reda sednice povuku tačke od 2. do 62. Da li narodni poslani želi reč? Izvolite, poslaniče Lazoviću. 

RADOMIR LAZOVIĆ: Hvala. Dakle, ono što sam pokušao i prethodni put da kažem jeste da jedina tačka dnevnog reda koja bi trebalo da bude na ovoj sednici Narodne skupštine mora biti zapravo ispunjenje studentskih zahteva i konstatacija ostavke Vlade. Mi smo u skladu sa tim predložili ove izmene. Dakle, predlažemo skidanje sa dnevnog reda svih drugih tačaka i da dnevni red bude samo jedna tačka - usvajanje ovog predloga i naravno konstatacija ostavke Vlade. Što se nas tiče, ta ostavka trebalo je da se desi prvog dana nakon stradanja ljudi u Novom Sadu. Dakle, jedna ovakva tehnička Vlada, Vlada u ostavci, ne može i ne sme da predlaže nove predloge zakone. Ne može sada Vučević da nam predlaže zakone o planiranju i izgradnji vezene za EKSPO. Ne može da predlaže zakone vezane za litijum. Ne može da predlaže nova zaduživanja zato što je sa pravom u ostavci. Jeste, trebalo je ranije da podnese tu ostavku, nemamo ni nikakve sumnje da je to neki moralni čin. On je na to nateran zbog protesta ogromnih, veličanstvenih protesta građana i on nema šta da predlaže dalje. Dakle, jedna tačka dnevnog reda. Mi ne želimo da sprečavamo usvajanje Predloga zakona o izmenama i dopunama Zakona o visokom obrazovanju, koji se nalazi na dnevnom redu zato što je on ispunjavanje studentskih zahteva. Nećemo sprečavati ni konstataciju ostavke Vlade zato što se za nju zalažemo, ali prosto da vam kažem da na ove druge tačke dnevnog reda mi ne pristajemo, niti je trenutak, niti treba da predlaže ova Vlada. Nakon usvajanja ovog zakona i konstatacije pada Vlade, režim ima dva puta. Jedan put je prelazna Vlada koja će obezbediti slobodu medija, zaustavljanje političkih pritisaka i stvaranje uslova za slobodne izbore, a drugi put, a bojim se da ste njega izabrali, je ulazak u otvorenu diktaturu. Rešenje nije i ne može biti ni Vučićeva prelazna Vlada, koja je rekonstruisana zapravo i nova manipulacija, već ona koja je sastavljena od ljudi od autoriteta i struke. Ne može biti ni Vučićevi prevarantski izbori i sada vam kažem ne bojkot, nego sprečavanje takvih izbora. Nećete se izvući. Jedna vrlo važna stvar, možda najvažnija, ovaj predlog prelazne Vlade mi ne predlažemo kao Zeleno-levi front, nego pozivamo sve da iza njega stanu, da njega dogovorimo, pozivamo i kolege koji su se već izjasnili iz opozicije, pozivamo građane, studente, stručnjake, jer bez toga da svi podržimo takav predlog ili da damo drugi sigurni smo da će manipulatori sa druge strane da nađu način da i to prevare. Hvala. 

ANA BRNABIĆ: Hvala vam narodni poslaniče. Samo mi nije jasno zašto onda niste glasali da na dnevni red dođe zakon o izmenama i dopunama Zakona o visokom obrazovanju. Stavljam na glasanje ovaj predlog. Zaključujem glasanje: za je glasalo 47 narodnih poslanika, protiv – jedan, uzdržan – niko, nije glasalo 156 od ukupno prisutno 204 narodna poslanika. Narodna skupština nije prihvatila ovaj predlog. Dvanaest narodnih poslanika Poslaničke grupe Narodni pokret Srbije – Novo lice Srbije predložilo je da se iz predloženog dnevnog reda sednice povuku tačke od 2. do 62. Da li narodni poslanik želi reč? Izvolite, gospodine Aleksiću. 

MIROSLAV ALEKSIĆ: Poštovani građani Srbije, narodni poslanici, dana 21. januara 2025. godine u Narodnu skupštinu Republike Srbije stigao je dopis predsednika Vlade, Miloša Vučevića, gde nas obaveštava da je podneo ostavku i to u skladu sa članom 132. stav 2. Ustava Republike Srbije podnosim ostavku na funkciju predsednika Vlade Republike Srbije, u Beogradu, dana 28. januara 2025. godine. Kako je predsednik Vlade uputio dopis Skupštini, a član 278. Poslovnika o radu Narodne skupštine Republike Srbije kaže – Narodna skupština na prvoj narednoj sednici konstatuje bez pretresa da je predsednik Vlade podneo ostavku i o tome se ne odlučuje. Danom konstatacije ostavke predsednika Vlade na sednici Narodne skupštine prestaje mandat Vladi. Prema tome, konstatujemo ostavku Vlade Republike Srbije. Molim vas da od ovog trenutka, pošto nigde u Poslovniku, niti u zakonu nije navedeno da to radi predsednik parlamenta koji konstatuje, da smatrate da smo konstatovali da je Vlada u ostavci i da ne može da predlaže više nijedan jedini zakon koji je na dnevnom redu. Jedini zakon, gospodo o kome se ovde može raspravljati i koji ima legitimitet i oko koga su se svi društveni akteri u zemlji usaglasili je Zakon o visokom obrazovanju koji ide u smeru ka rešavanju jednog od studenskih zahteva, odnosno odgovara na jedan od zahteva i to je jedina tačka dnevnog reda o kojoj se može raspravljati pošto smo konstatovali ostavku i pad Vlade Republike Srbije. Jedino posle toga ostaje da se raspravlja o smeni predsednice parlamenta Ani Brnabić. Dakle, molim vas da se tako i ponašate i da odgovorite na zahteve većinske Srbije, izgubili ste legitimitet i legalitet i danas je većinska Srbija na ulici zato što je to rezultat vašeg rada, zato što hoće da odbrane Srbiju, da odbrane svoju zemlju od uzurpatora, od onih koji ruše institucije, koji gaze Ustav, koji gaze zakone ove zemlje i koji se ponašaju kao da su Srbiju nasledili. Prema tome, jedna tačka. Mi podržavamo Zakon o visokom obrazovanju kao poslanička grupa Narodnog pokreta Srbije, podržavamo da se taj zakon usvoji. On je bio već u dnevnom redu i molim vas da sve druge skinete s dnevnog reda, a ove ministre koje planirate da uvedete, da ih vratite nazad, jer je Vlada pala, konstatovali smo ostavku Miloša Vučevića, a samim tim i Vlade Republike Srbije. Hvala. 

ANA BRNABIĆ: Hvala vam mnogo. Samo da vam objasnim radi šire javnosti. Ministre moram da uvedem zato što ministri moraju da obrazlože taj zakon. Za zakon niste čak ni glasali da bude na dnevnom redu. Molim narodne poslanike da se izjasne. Ministri moraju da obrazlože taj zakon, znate Rektorski kolegijum je sa njima pregovarao, tako da ih moram uvesti ukoliko želite da ispunimo studenski zahtev, ali o tome niste ni glasali za dnevni red. Zaključujem glasanje: za – 39 narodnih poslanika, niko – protiv, uzdržanih – nema, nije glasao 161 narodni poslanik. Narodna skupština nije prihvatila ovaj Predlog. Dvanaest narodnih poslanika poslaničke grupe Stranke slobode i pravde predložilo je da se iz predloženog dnevnog reda sednice povuku tačke od 2. do 62. Izvolite. Reč ima narodni poslanik Marinika Tepić. 

MARINIKA TEPIĆ: Zahvaljujem. Poštovani građani Srbije, poštovani narodni poslanici, kao i prethodne kolege iz opozicionih parlamentarnih grupa smatramo da jedina tačka dnevnog reda treba da bude prva koja je predložena i koja se tiče ispunjenja četvrtog studenskog zahteva i da sve ostale moraju da se skinu sa dnevnog reda. Vi, gospođo Brnabić nemate pojma, moram i to da obavestim građane ni kako se vodi sednica, ni da nemate pravo da dajete dodatno obrazloženje narodnim poslanicima koji predlažu izmenu dnevnog reda, kao što to sada činimo mi. Mi smatramo da je ova Vlada pala, to je konstatovano i vrlo vas primereno upozoravamo da ni ne pokušavate da uvedete ministre koji ne postoje, oni nemaju nikakvo pravo da predlažu zakone za Vladu koja je u ostavci, a kamo li zakone koji se tiču zaduženje, na primer. Zašto samo jedna tačka može i mora da ostane, zato što oko nje postoji konsenzus, oko nje se slaže i ceo studenski svet koji je u pobuni i svi građani pobunjeni narod predvođenim studentima i parlamentarne opozicione grupe, a koliko vidim i prinuđeni ne dobrom voljom predstavnici vlasti. To je jedina stvar oko koje je postignut konsenzus, sve ostalo što pokušavate kao i uvek i ispod žita, i ispod radara da provučete dodatna zaduženje i sve što nije potrebno i nije smelo da se desi na ovoj sednici vi to pokušavate, kao što ćete verovatno pokušati meni da odgovorite. Nemojte to da radite, nemate pojma. Imate sekretara Skupštine pored, nek vam objasni Poslovnik. Uvek kažemo, ako imate nešto da kažete siđite u klupe, ali ovo nije deo sednice na kojoj vi možete da bilo šta radite, osim da nam dajete reč, na šta imamo pravo. Prema tome, bez komentara. Još jednom, vrlo kratko, dakle, tražimo da ostane samo jedna tačka dnevnog reda koja se tiče ispunjenja četvrtog studentskog zahteva. Za sve ostalo se pravite da ne postoji i želite da vodite sednicu kao da se ništa nije dogodilo 1. novembra u Novom Sadu, kao da se ništa ne događa širom Srbije, kao da niko nije pobunjen, kao da Srbija nije u najvećoj društvenoj političkoj krizi do sada. Kada je vaša korupcije ne samo vidljiva golim okom, počev od vas i vašeg brata Igora Brnabića, pa svi znamo da prvo vi treba da budete privedeni kao i on, kao i Aleksandar Vučić koji je nalogodavac toga kako da se završi nezakonito o koruptivno železnička stanica u Novom Sadu, koja je preplaćena da bi se njegova želja ispunila da se pre završi. Znači, vi treba sami sebe da uhapsite da bi ti zahtevi bili ispunjeni, ali nemojte ovde praviti cirkus sa Vladom koja je pala. Vlada ne postoji i nema nikakav legalitet i legitimitet da prelaže bilo šta. Hvala. 

ANA BRNABIĆ: Hvala vam. Tražite na dnevnom redu da bude ona tačka za koju niste glasali, zanimljivo je to. Ministri moraju da uđu da bi obrazložili taj zakon, pošto su oni pregovarali zakon sa Rektorskim kolegijumom. Na glasanje stavljam ovaj predlog. Zaključujem glasanje: za – 40, protiv – sedam, uzdržan – jedan, nije glasalo 153 narodnih poslanika. Narodna skupština nije prihvatila ovaj predlog. Narodni poslanik Milenko Jovanov predložio je da se iz predloženog dnevnog reda sednice povuče tačka 62. Predlog za razrešenje predsednice Narodne skupštine Ane Brnabić. Izvolite. 

MILENKO JOVANOV: Budući da su poslanici koji su predložili ovu tačku dnevnog reda odustali od nje, budući da su poslanici koji su tražili razrešenje predsednice Skupštine tražili da se ta tačka dnevnog reda skine sa dnevnog reda, mi ćemo im u tom kontekstu izaći u susret i predlažemo da se ta tačka skine sa dnevnog reda, da se ne raspravlja o poverenju predsednici Skupštine iz prostog razloga što ne vidim da mi treba da raspravljamo o nečemu o čemu oni sami ne žele da raspravljaju, a to su predložili. Dakle, nije bilo sporno za nas da se na Kolegijumu razgovara o bilo čemu, da se razgovara o tome i kako dnevni red ove sednice treba da izgleda, šta treba dna njemu da se nađe, a šta ne, međutim, kolege se na Kolegijumu nisu ni pojavile. Tako da oni pokušavaju ponovo da terorom manjine naprave jedan presedan da se skinu vrlo važne tačke dnevnog reda koje je Vlada predložila i ono što je bitno, razumem da vi ne razumete koja Vlada, ali sada ću da vam kažem. Ona Vlada koja je bila u punom mandatu i koja nije podnela ostavku je predložila sve zahteve, osim onoga koji se tiče zahteva studenata. Jel vidite kako ne žele da se to čuje? Jel vidite kako to mora da se spreči da narod čuje. Znači, Vlada koja nije podnela ostavku je predložila sve tačke dnevnog reda osim one o kojoj oni hoće da raspravljaju. Znači, Vlada koja je podnela ostavku podnela je samo predlog koji se tiče četvrtog zahteva studenata. Međutim, očigledno da taj legitimitet Vlade ja kao švedski sto, pa malo može, malo ne može, malo imaju legitimitet, malo nemaju itd. Meni je sa druge strane jasan i ovaj bes i ova buka. Ja da sam na njihovom mestu, ja bih se obesio. Toliko se ljudi ogradilo od njih u poslednjih nekoliko meseci, toliko ljudi je poslalo poruku da sa njima ovakvima ne želi ništa, da ne želi da stoji ulici sa njima, da ne želi da mitinguje sa njima, da čak sa njima takvima ne žele da ruše ni nas sa vlasti. Onda možete misliti koliko su omraženi kada oni koje treba da predstavljaju, a danas više ne predstavljaju nikog. Ono što je takođe važno da ljudi čuju to je da su Šolakovi mediji, a bilo je priče o korupciji koja je ubila, da su Šolakovi mediji objavili da je po mišljenju stručnjaka sa Fakulteta tehničkih nauka, dakle onih istih koji podržavaju studente, utvrđeno da bi nadstrešnica pala na ovaj ili onaj način, zbog nemara, a ne korupcije. Dakle, nemar, a ne korupcija, kažu stručnjaci koje oni podržavaju i čije zahteve traže da ispunimo. I najzad, sada je stigla vest da je podignuta optužnica za nadstrešnicu. Prema tome, sve je jasno. Institucije rade svoj posao. Mi ćemo građanima da omogućimo, radom, mirom, stabilnošću, nastavak razvoja. Mi ćemo da izglasamo zakone koji omogućavaju mladim ljudima da kupe stanove po jeftinim kreditima. Mi ćemo omogućiti ljudima koji imaju kamate da im kamate na kredite budu ograničene. Mi ćemo omogućiti poljoprivrednicima da izvezu pšenicu u Egipat, a oni neka rade šta hoće, ionako više apsolutno nikoga ne predstavljaju, osim sami sebe i eventualno po nekog člana sopstvenih porodica. Hvala. 

ANA BRNABIĆ: Hvala vam. Poštovani narodni poslanici opozicije, uskraćujete slobodu govora, kao osnovno demokratsko pravo. Kada vi govorite ovde je tišina. Vi ne date nijednoj jedinoj osobi da se javi i da kaže bilo šta. Pa jel to demokratija? Jel to Srbija u kojoj mislite da želimo da živimo? To je za vas demokratija. Dobro je da ljudi vide. Stavljam na glasanje ovaj predlog. Sloboda govora je osnovna demokratska vrednost. Zaključujem glasanje: za – 132 narodna poslanika. Konstatujem da je Narodna skupština prihvatila ovaj predlog. Želim još jednom samo da kažem da kada god želite da pričate o predlogu za razrešenje moje, uvek ću to staviti na dnevni red Narodne skupštine. Narodni poslanici Bojan Torbica i Đorđe Komlenski predložili su da se dnevni red sednice dopuni tačkom – Predlog rezolucije o pridruživanju BRIKS-u, koji su podneli 6. februara 2024. godine. Da li želite reč, gospodine Torbica? Izvolite. 

BOJAN TORBICA: Uzimajući u obzir potrebu da se kako ovde u Narodnoj skupštini, tako i u celokupnom političkom životu aktuelizuju teme vezane za uspostavljanje zvanične saradnje Srbije sa organizacijom BRIKS, kao i da se otpočne sprovođenje procesa pridruživanja toj organizaciji, podigne na viši nivo i da u javnosti pitanje članstva Srbije u BRIKS-u zauzme značajnije mesto, kako bi građani Srbije bili kvalitetnije informisani, kolega Komlenski i ja smo, kao poslanici Pokreta socijalista, predali u skupštinsku proceduru Predlog rezolucije. Svakim danom smo sve više svedoci da se svet u kome živimo nepovratno menja i to je činjenica koja ne može ostati neprimećena. U životu, kao i u prirodi, mirovanja ne postoji. Nova globalna podela moći, vojni, politički i ekonomski savezi se stvaraju, a stari se redefinišu, dokazujući time da svet nije više isti. Svet je definitivno ponovo postao multipolaran. Naša država se i dalje nalazi na sredini geopolitičkog puta zapada i istoka. Pređašnji odabiri ili izbegavanje odabira doveli su nas tamo gde se sada i nalazimo. Pri svemu tome, vreme je veoma bitna komponenta. Srbiji se prigovara da je kasno shvatila promene nakon pada Berlinskog zida, a sada je glavno pitanje da li smo u potpunosti svesni najnovije geopolitičke promene i da li ćemo ovaj put reagovati na vreme. Pred nama je zadatak da sagledamo nacionalne, državne, političke, ali i ekonomske interese da odlučimo kako ćemo se pozicionirati u okviru potpuno novog svetskog poretka. Svi mi u ovoj sali svesni smo da je dosadašnji tzv. evropski put Srbije odavno zapao u ćorsokak i samo je pitanje ko će od nas i kada to javno priznati. Siguran sam da će ovaj put podrška Predlogu rezolucije biti veća nego pre nekoliko meseci, kada smo se prvi put izjašnjavali, kao što sam siguran da će ova rezolucija u ovakvom ili izmenjenom obliku biti usvojena do kraja ovog skupštinskog saziva, jer svi smo mi ovde svesni, kao što su svesni građani, da je Srbiji mesto među slobodnim državama i narodima sveta, da je Srbiji mesto među prijateljima, da je Srbiji mesto u BRIKS-u. Hvala vam. 

ANA BRNABIĆ: Hvala vam, narodni poslaniče. Nego, vuvuzele vam duvaju ovi što su isto za BRIKS, tako da ne razumem tačno u čemu je sada problem. Možda više nisu za BRIKS, možda su sada za NATO. Stavljam na glasanje ovaj predlog. Biće da jesu sad za NATO ovi Nestorovićevi. Zaključujem glasanje: za – 13 narodnih poslanika. Narodna skupština nije prihvatila ovaj predlog. Narodni poslanici Đorđe Komlenski i Bojan Torbica predložili su da se na dnevni red sednice stavi tačka – Predlog zakona o posebnom registru agenata stranog uticaja, koji su podneli Narodnoj skupštini 29. novembra 2024. godine. Da li neko želi reč? Gospodine Komlenski, izvolite. 

ĐORĐE KOMLENSKI: Zahvaljujem, predsedniče gospođo Brnabić. Drugarice i drugovi, dame i gospodo, prosto je neverovatno da posle samo tri meseca i onakve reakcije Stejt departmenta, Slobodne Evrope i svih onih sa Zapada, a i ovih ovde kod nas danas, kad bi to hipotetički bilo moguće, verovatno bi pored kolege Torbice i mene potpisnik ovog predloga zakona bio i Donald Tramp. Tako malo vremena je potrebno da se promeni slika u svetu i ne znam koliko ovaj predlog zakona ima uticaja na stav Donalda Trampa kada je USAID u pitanju i finansiranje u Srbiji, ali ostavimo prostora da možda i jeste. Razlog za donošenje ovog zakona nije nikakav progon nevladinog sektora, već povećanje transparentnosti rada tzv. neprofitnih organizacija, a uzevši u obzir poražavajuću činjenicu da u Srbiji postoje ipak i nesmetano deluju udruženja građana koja otvoreno rade protiv državnih i nacionalnih interesa Republike Srbije. U cilju sprečavanja ovakvog delovanja, smatramo da nam je neophodna temeljna izmena zakonske regulative finansiranja udruženja građana. Izdaja sopstvene zemlje i naroda ne može da bude visokoprofitabilna delatnost od koje deo građana Srbije ostvaruje ekstremno visoke finansijske prihode. U stvari, ostvarivao je, pitanje je da li će ih ubuduće ostvarivati. Iz tog razloga nam je neophodno uvođenje transparentnosti u rad tog sektora, poput onog koji je uveo poznati FARA zakon u SAD još davne 1938. godine. Ovim zakonom se predviđa da sva udruženja koja se pretežno finansiraju iz inostranstva, a svojim aktivnostima pokušavaju da utiču na donošenje odluka od strane državnih organa, moraju da se registruju kao agenti stranog uticaja, da prijave dobijena novčana sredstva i da transparentno označe u čije ime i za čiji račun kada istupaju, dele materijal, to rade. Znači, ko je finansijer i šta je projektni zadatak. Mislim da građani apsolutno imaju pravo da na ovakav jasan i nedvosmislen način saznaju ko iz inostranstva i koliko plaća razna udruženja, neprofitne organizacije i pojedine sektore, po čijim programima, po čijim direktivama oni rade i, što je najvažnije, kojim stranim vladama i organizacijama polažu račune. Očigledno da će neki polagati račune uskoro i našim pravosudnim organima ako je tačno ono što smo čuli iz SAD. Ali, to će neko buduće vreme pokazati. Da se izbegnu ovakve stvari jednostavno usvajanje ovog zakona koji samo obezbeđuje jednu apsolutnu transparentnost i uočljivost je neophodan za Srbiju i predlažemo da se uvrsti na dnevni red i usvoji. Hvala. 

ANA BRNABIĆ: Hvala vam. Stavljam na glasanje ovaj predlog. Zaključujem glasanje: za – 18 narodnih poslanika. Konstatujem da Narodna skupština nije prihvatila ovaj predlog. Narodni poslanik Ana Brnabić predložila je da se obavi zajednički načelni pretres o predlozima zakona iz tačaka od 1. do 32, 65. i 66. dnevnog reda. Zajednički jedinstveni pretres o predlozima zakona iz tačaka od 33. do 55. dnevnog reda i zajednički jedinstveni pretres o predlozima akata iz tačaka od 56. do 64. i od 67. do 70. dnevnog reda. Stavljam na glasanje ovaj predlog. Zaključujem glasanje: za – 145 narodnih poslanika. Narodna skupština je prihvatila ovaj predlog. Narodni poslanik Ana Brnabić predložila je da se pretres u pojedinostima o predlozima zakona iz tačaka od 1. do 32, 65. i 66. dnevnog reda obavi odmah po završetku načelnog pretresa tih predloga zakona. Stavljam na glasanje. Zaključujem glasanje: za – 146 narodnih poslanika. Narodna skupština je prihvatila ovaj predlog. Pošto smo se izjasnili o navedenim predlozima, na osnovu člana 93. Poslovnika, stavljam na glasanje predlog dnevnog reda, u celini. Zaključujem glasanje: za – 146 narodnih poslanika. Narodna skupština je utvrdila dnevni red Prve sednice Prvog redovnog zasedanja Narodne skupštine Republike Srbije u 2025. godini, u celini. Molim službu da pripremi prečišćeni tekst dnevnog reda. Prelazimo na rad po utvrđenom dnevnom redu sednice. D n e v n i r e d: 1. Predlog zakona o izmenama i dopunama Zakona o visokom obrazovanju; 2. Predlog zakona o izmenama i dopunama Zakona o osnovama sistema obrazovanja i vaspitanja; 3. Predlog zakona o izmenama Zakona o osnovnom obrazovanju i vaspitanju; 4. Predlog zakona o izmenama i dopunama Zakona o srednjem obrazovanju i vaspitanju; 5. Predlog zakona o Centralnoj evidenciji stvarnih vlasnika; 6. Predlog zakona o izmeni i dopunama Zakona o porezu na dohodak građana; 7. Predlog zakona o utvrđivanju garantne šeme i subvencionisanju dela kamate kao mera podrške mladima u kupovini prve stambene nepokretnosti; 8. Predlog zakona o izmenama i dopunama Zakona o državnim službenicima; 9. Predlog zakona o zaduživanju Republike Srbije kod Banca Intesa AD Beograd za potrebe finansiranja Projekta Ruma – Šabac – Loznica; 10. Predlog zakona o zaduživanju Republike Srbije kod UniCredit Bank Srbija a.d. Beograd za potrebe finansiranja projekta Ruma – Šabac – Loznica; 11. Predlog zakona o dopuni Zakona o platama državnih službenika i nameštenika; 12. Predlog zakona o poštanskim uslugama; 13. Predlog zakona o izvozu i uvozu robe dvostruke namene; 14. Predlog zakona o dopuni Zakona o poljoprivredi i ruralnom razvoju; 15. Predlog zakona o izmenama i dopunama Zakona o bezbednosti saobraćaja na putevima; 16. Predlog zakona o izmeni Zakona o pravu na besplatne akcije i novčanu naknadu koju građani ostvaruju u postupku privatizacije; 17. Predlog zakona o davanju garancije Republike Srbije u korist Banke Poštanska štedionica akcionarsko društvo Beograd za izmirivanje obaveza Javnog preduzeća „Srbijagas“ Novi Sad za finansiranje razvoja distributivne mreže, uključujući merne stanice kao i rehabilitaciju gasovodnog sistema i jačanje transportnih i skladišnih kapaciteta gasovoda u Republici Srbiji; 18. Predlog zakona o davanju garancije Republike Srbije u korist Banca Intesa AD Beograd i Banke Poštanska štedionica akcionarsko društvo Beograd za izmirivanje obaveza Javnog preduzeća „Srbijagas“ Novi Sad, po osnovu ugovora o kreditu radi izgradnje razvodnog gasovoda Leskovac-Vranje; 19. Predlog zakona o davanju garancije Republike Srbije u korist OTP banke Srbija akcionarsko društvo Novi Sad i Banke Poštanska štedionica akcionarsko društvo Beograd za izmirivanje obaveza Javnog preduzeća „Srbijagas" Novi Sad, po osnovu ugovora o kreditu radi izgradnje primopredajnih stanica Horgoš, Podzemno skladište gasa Banatski Dvor i Loznica; 20. Predlog zakona o davanju garancije Republike Srbije u korist Banca Intesa AD Beograd za izmirivanje obaveza Javnog preduzeća „Srbijagas“ Novi Sad, po osnovu ugovora o kreditu radi izgradnje razvodnog gasovoda Beograd-Valjevo-Loznica; 21. Predlog zakona o izmenama Zakona o privrednim društvima; 22. Predlog zakona o izmeni Zakona o privatizaciji; 23. Predlog zakona o dopuni Zakona o platama u državnim organima i javnim službama 24. Predlog zakona o prestanku važenja Zakona o sistemu plata zaposlenih u javnom sektoru, Zakona o platama službenika i nameštenika u organima autonomne pokrajine i jedinice lokalne samouprave, Zakona o zaposlenima u javnim službama i Zakona o platama zaposlenih u javnim agencijama i drugim organizacijama koje je osnovala Republika Srbija, autonomna pokrajina ili jedinica lokalne samouprave; 25. Predlog zakona o izmenama i dopunama Zakona o vazdušnom saobraćaju; 26. Predlog zakona o izmenama i dopunama Zakona o bankama; 27. Predlog zakona o zaštiti korisnika finansijskih usluga; 28. Predlog zakona o izmenama i dopunama Zakona o deviznom poslovanju; 29. Predlog zakona o izmenama i dopunama Zakona o Narodnoj banci Srbije; 30. Predlog zakona o izmenama i dopunama Zakona o reproduktivnom materijalu šumskog drveća; 31. Predlog zakona o izmenama i dopuni Zakona o priznavanju sorti poljoprivrednog bilja; 32. Predlog zakona o davanju garancije Republike Srbije u korist Nemačke razvojne banke KfW, Frankfurt na Majni, po zaduženju Akcionarskog društva „Elektroprivreda Srbije“, Beograd (Projekat obnovljivih izvora energije Kostolac - Vetropark); 33. Predlog zakona o potvrđivanju Sporazuma između Vlade Republike Srbije i Vlade Republike Kazahstan o saradnji u oblasti odbrane; 34. Predlog zakona o potvrđivanju Ugovora o garanciji između Evropskog društva za finansiranje železničkih voznih sredstava (EUROFIMA) i Republike Srbije, koja postupa preko Ministarstva finansija, u vezi sa državnom garancijom prema članu 5. EUROFIMA konvencije; 35. Predlog zakona o potvrđivanju Finansijskog ugovora EPS Zeleno finansiranje A između Republike Srbije i Evropske investicione banke; 36. Predlog zakona o potvrđivanju Ugovora o zajmu (Projekat solarno-termalne elektrane u Novom Sadu) između Republike Srbije i Evropske banke za obnovu i razvoj; 37. Predlog zakona o potvrđivanju Sporazuma između Vlade Republike Srbije i Vlade Republike Kazahstan o readmisiji lica; 38. Predlog zakona o potvrđivanju Sporazuma između Vlade Republike Srbije i Vlade Tuvalu o ukidanju viza za nosioce običnih pasoša; 39. Predlog zakona o potvrđivanju Sporazuma o zajmu između KfW, Frankfurt na Majni i Republike Srbije koju zastupa Vlada Republike Srbije delujući preko i putem Ministarstva finansija za „Program efikasnog vodosnabdevanja i prečišćavanja otpadnih voda za ekološke i održive gradove u Republici Srbiji („Zeleni gradovi“) (DKTI)“; 40. Predlog zakona o potvrđivanju Ugovora o garanciji EPS Revitalizacija Vlasinskih HE između Republike Srbije i Evropske banke za obnovu i razvoj; 41. Predlog zakona o potvrđivanju Ugovora o kreditnom aranžmanu br. CRS1028 01 G između Francuske agencije za razvoj, kao Zajmodavca i Republike Srbije, kao Zajmoprimca za Projekat modernizacije železničkog sektora u Srbiji - druga faza; 42. Predlog zakona o potvrđivanju Ugovora o zajmu Program čvrstog otpada u Srbiji, faza III između Republike Srbije i Evropske banke za obnovu i razvoj; 43. Predlog zakona o potvrđivanju Ugovora o kreditnom aranžmanu br. CRS 1029 01 N između Francuske agencije za razvoj i Republike Srbije; 44. Predlog zakona o potvrđivanju Sporazuma o zajmu (Dodatno finansiranje za Projekat akceleracije inovacija i podsticanja rasta preduzetništva u Srbiji) između Republike Srbije i Međunarodne banke za obnovu i razvoj; 45. Predlog zakona o potvrđivanju Sporazuma o zajmu između Evropske unije, koju predstavlja Evropska komisija, kao zajmodavca i Republike Srbije, kao zajmoprimca i Narodne banke Srbije, kao fiskalnog agenta zajmoprimca, u okviru Instrumenta za reformu i rast za Zapadni Balkan; 46. Predlog zakona o potvrđivanju Sveobuhvatnog sporazuma o ekonomskom partnerstvu između Vlade Republike Srbije i Vlade Ujedinjenih Arapskih Emirata; 47. Predlog zakona o potvrđivanju Sporazuma o slobodnoj trgovini između Vlade Republike Srbije i Vlade Arapske Republike Egipta; 48. Predlog zakona o potvrđivanju Sporazuma između Vlade Republike Srbije i Vlade Tuvalu o ukidanju viza za nosioce diplomatskih i službenih pasoša; 49. Predlog zakona o potvrđivanju Sporazuma između Vlade Republike Srbije i Vlade Sjedinjenih Američkih Država o strateškoj saradnji u oblasti energetike u Republici Srbiji; 50. Predlog zakona o potvrđivanju akata Svetskog poštanskog saveza; 51. Predlog zakona o potvrđivanju Sporazuma između Vlade Republike Srbije i Vlade Republike Azerbejdžan o angažovanju članova porodice članova diplomatsko-konzularnih predstavništava na plaćenim delatnostima; 8/4 CG/JJ 52. Predlog zakona o potvrđivanju Sporazuma između Vlade Republike Srbije i Vlade Kraljevine Švedske o plaćenim delatnostima članova porodice članova diplomatsko-konzularnih predstavništava; 53. Predlog zakona o potvrđivanju Sporazuma između Republike Srbije i Bolivarske Republike Venecuele o ukidanju viza za nosioce običnih pasoša; 54. Predlog zakona o potvrđivanju Sporazuma između Vlade Republike Srbije i Vlade Republike Gvatemale o ukidanju viza za nosioce običnih pasoša; 55. Predlog zakona o potvrđivanju Sporazuma između Vlade Republike Srbije i Vlade Antigve i Barbude o uzajamnom ukidanju viza; 56. Predlog da se za potpredsednika Narodne skupštine izabere narodni poslanik Nevena Đurić; 57. Lista kandidata za izbor tri člana Saveta Komisije za kontrolu državne pomoći, koju je podneo Odbor za finansije, republički budžet i kontrolu trošenja javnih sredstava; 58. Predlog odluke o izboru predsednika i četiri člana Saveta guvernera Narodne banke Srbije; 59. Predlog odluke o izmenama Odluke o izboru članova i zamenika članova odbora Narodne skupštine Republike Srbije, koji je podnela Poslanička grupa ALEKSANDAR VUČIĆ – Srbija ne sme da stane; 60. Predlog odluke o izmenama Odluke o sastavu Parlamentarnog odbora za stabilizaciju i pridruživanje; 61. Predlog odluke o izmenama Odluke o sastavu stalnih delegacija Narodne skupštine Republike Srbije u međunarodnim parlamentarnim institucijama; 62. Predlog odluke o razrešenju člana Upravnog odbora Nacionalnog tela za akreditaciju i obezbeđenje kvaliteta u visokom obrazovanju, koji je podneo Odbor za obrazovanje, nauku, tehnološki razvoj i informatičko društvo; 63. Predlog odluke o izmenama Odluke o izboru članova i zamenika članova odbora Narodne skupštine Republike Srbije, koju je podnela poslanička grupa IVICA DAČIĆ – Socijalistička partija Srbije; 64. Predlog odluke o izmenama Odluke o izboru članova i zamenika članova odbora Narodne skupštine Republike Srbije, koju je podnela poslanička grupa Dragan Marković Palma – Jedinstvena Srbija; 65. Predlog zakona o izmenama i dopunama Zakona o sprečavanju pranja novca i finansiranje terorizma; 66. Predlog zakona o zaduživanju Republike Srbije kod OTP banke Srbija a.d. Novi Sad za potrebe finansiranja Projekta izgradnje brze saobraćajnice, deonica Požarevac-Golubac (Dunavska magistrala); 67. Predlog odluke o razrešenju člana Nacionalnog saveta za visoko obrazovanje, koji je podneo Odbor za obrazovanje, nauku, tehnološki razvoj i informatičko društvo; 68. Predlog odluke o razrešenju člana Nacionalnog saveta za visoko obrazovanje, koji je podneo Odbor za obrazovanje, nauku, tehnološki razvoj i informatičko društvo; 69. Predlog odluke o razrešenju člana Nacionalnog saveta za visoko obrazovanje, koji je podneo Odbor za obrazovanje, nauku, tehnološki i informatičko društvo; 70. Predlog zakona o izmenama i dopunama Zakona o slobodnom pristupu informacijama od javnog značaja. Molim narodne poslanike većine da se vrate u svoje klupe, Narodna Skupština Republike Srbije će nastaviti da radi. Mi imamo posao koji moramo da završimo zbog građana Republike Srbije, mi moramo da usvojimo zakon o visokom obrazovanju, i time ispunimo studentske zahteve, mi moramo da usvojimo zakone o jeftinim stambenim kreditima za mlade, mi moramo da pomognemo našim poljoprivrednicima i da im otvorimo dodatno tržište Egipta. Mi moramo da radimo posao i Srbija nikada neće stati. Srbija se gradi radom, sedite da radimo, sedite da radimo. Ovakva Srbija nikada neće pobediti. Sedite ljudi, radimo dalje. Nastavljamo da radimo ljudi. Želim da obavestim građane Republike Srbije da je narodna poslanica Jasmina Obradović morala da izađe i da je odvela hitna pomoć. Srbija mora da nastavi da radi, mi moramo da nastavimo da gradimo Srbiju, sedite na svoja mesta, nastavljam rad. Narodni poslanici dr. Živan Bajić i dr. Branko Vujković su podneli ostavku na funkciju narodnog poslanika u Narodnoj Skupštini. Konstatujem ovu ostavku. Nećete me zaustaviti nikada, nikada me nećete zaustaviti ljubimci Aljbina Kurtija, ovo radi Aljbin Kurti i radite vi, ponosite se sobom, jeste li zadovoljni? Ljudi, vi ne razumete, možete samo da nas ubijete da bi nas sprečili da se borimo za Srbiju, ništa drugo. Ja ću nastaviti da radim i nastaviću da se borim, ne možete nam ništa, borimo se za Srbiju, ništa nam ne možete. Saglasno članu 157. stav 2. Poslovnika Narodne skupptine Republike Srbije, ja sada otvaram zajednički načelni pretres o predlozima zakona iz tačaka 1. do 32. i 65. i 66. Da li predstavnici predlagača žele reč? Ministar Aleksandar Vulin. 

ALEKSANDAR VULIN: Dame i gospodo, drugarice i drugovi, poštovani narodni poslanici, oni koji su poštovani, želim da vam kažem da ovim scenama osim Aljbina Kurtija neće imati ko da se obraduje, ali ne zameram vam ja, vi drugačije i ne znate i uostalom, važno je da ste vi ovde, pa makar se ponašali kako se ponašate. Da vam kažem nešto, da među vama ima muškaraca, znali biste šta se radi i kako se radi sa jajima, ali na sreću među vama postoji dovoljan broj narodnih poslanica, koje vrlo poštujem i smatram da su bolji deo vas, one će vam to bolje objasniti kada već vi ne znate šta se radi sa jajima. Ja se radujem našoj raspravi, radujem što će svakako pokazati kakav je, hvala vam, hvala za vaše ponašanje, hvala za sve što ste ovde doneli, hvala što ste pokazali kakvi ste i gde ste. Veoma se radujem zbog toga što ste tu, vi kada god treba da dođete, vi ste tu. Kad ne treba da dođete, vi odete. Kad treba da idete na izbore, vi ne idete, a kada ne treba da idete na izbore, vi idete. Dakle, ja sam vam zahvalan i važno je da ste vi nama ovde, samo nek ste vi tu, a neka vam koleginice objasne zašto služe jaja i kako se koriste jaja. Poštovani narodni poslanici i oni koji to jesu, pozivam građane Srbije da posmatraju našu Narodnu Skupštinu, a zaista mi je žao što ste toliko, kao Aljbin Kurti, ali hvala vam. Hvala dame i gospodo, radujem se našoj raspravi. Hvala vam. 

ANA BRNABIĆ: Hvala vam poštovani ministre. Građani, nemojte da se uznemiravate, da se plašite, jaka je Srbija, jača od ovakvih ljudi, jaka i nikada se neće predati, nikada mržnja i nasilje neće pobediti, pobediće rad. Pobediće rad i borba. Dobro je što ste pokazali svoje pravo lice, a najbolje je od svega što ste pokazali svoje najbolje namere. Samo želite na vlast suzavcima, ubijanjem, ova jaja što ste bacali, bahati kakvi ste, vozite skupe džipove, nosite najskuplje rolekse, ta jaja bolje da ste odneli nekoj porodici u svoj svojoj bahatosti i nemoći. Ova Skupština će da radi, ova Skupština će da radi, radiće i braniće Srbiju. Idemo dalje, da obrazloži predlog zakona o visokom obrazovanju kojim se ispunjava četvrti studentski zahtev, a koji su predstavnici opozicije učinili sve da se ne ispune. Izvolite, ministre Mali. 

SINIŠA MALI: Hvala puno. Poštovani narodni poslanici, poštovani građani Srbije, mi ćemo nastaviti sa radom zato što se radom gradi Srbija. Pred vama je nekoliko izuzetno važnih zakona za dalju budućnost naše Srbije, kao i za građane Srbije. Prvi među njima je zakon o garantnoj ceni za jeftine stanove za naše mlade, kao što smo obećali da oni mladi od 20 do 35 godina imaju mogućnost da dobiju stan, da se osamostale, da na takav način započnu svoju budućnost. Ova garantna šema i zakon koji je danas pred vama upravo to omogućavaju. Dakle, po prvi put u istoriji garantna šema je takva da stambene kredite možete da dobijete sa samo 1% učešća. Dakle, 1% učešća. Ako je stan od 75.000 evra 750 evra vam treba da u taj stan i uđete. Ako je stan od 100.000 evra treba vam 1.000 evra samo da u taj stan uđete. Dakle, ovo nikada do sada nije bilo, ne znamo ni jednu drugu zemlju gde ima ovakav sistem ili ovakvu prednost da daje našim mladima. Ovo je šansa koju treba da iskoristimo. Prve godine tih kredita subvencionisana je kamatna stopa tako da mladi plaćaju ne više od 93 evra, verovali ili ne, što je niže nego što su troškovi zakupa uzevši u obzir kredit od 75.000 evra. Od druge do pete godine trošak kredita, dakle kamatna stopa koju mladi bi plaćali je 173 evra, a nakon toga 340 evra. Dakle, za sve mlade od 20 do 35 godina na raspolaganju su vam osam dana nakon objavljivanja ovog zakona u „Službenom glasniku“, a nadam se da ćemo ga izglasati. Ti stambeni krediti su vama na raspolaganju. Ono što je vama važno, jer samo dobijao stotine i stotine pitanja oko ovog zakona, dakle krediti su raspoloživi svima, nema ograničenja kada je veličina kredita u pitanju, odnosno veličina kredita, visina kredita je 100.000 evra ali nema ograničenja kada je broj kvadrata ili kada je cena nekog stana u pitanju. Takođe, ovaj zakon se primenjuje na teritoriji cele Srbije, tako da nekretnine možete da kupujete u bilo kom gradu ili mestu u našoj zemlji. Drugi zakon koji je veoma važan je zakon o zaštiti korisnika finansijskih usluga. Ono što želimo da uradimo je da ograničimo kamatne stope na stambene kredite, na kredite koje uzimaju građani Srbije upravo kako bi zaštitili njihov životni standard. Taj zakon je takođe vama na raspolaganju za razmatranje, odnosno na dnevnom redu je zasedanja ove Skupštine. Pred vama je takođe i ispunjenje 4. zahteva studenata. Dakle, izmene i dopune Zakona o visokom obrazovanju. Izmene i dopune koje su usaglašene sa svim državnim univerzitetima Republike Srbije koje podrazumevaju dodatno izdvajanje u iznosu od 12 plus šest, dakle ukupno 18 milijardi dinara kako za plate nastavnika u visokom obrazovanju, tako jedna od prednosti, benefita ovog zakona je i smanjenje školarine za naše studente za 50%, upravo kako su studenti tražili i kako su zahtevali. Na ovaj način izmenama ovog zakona ispunjavamo i ovaj 4. uslov. Hoću takođe da vas podsetim da od 1. marta ove godine idemo sa dodatnim povećanjem plata u prosveti za sve zaposlene u osnovnom i srednjem obrazovanju, kao i za sve zaposlene u predškolskom obrazovanju od dodatnih 5%. Podsetiću vas od 1. januara išli smo sa povećanjem zarada od 8%. Još jedno povećanje nam sledi od 1. oktobra ove godine. Dakle, u ovoj godini samo za naše prosvetare preko 22% povećanje plata. Ono što je posebno važno su još dva ili tri zakonska rešenja. Dakle, za nas su veoma važni zakoni koji nam omogućavaju dalje ubrzanje evropskih integracija i koje podrazumevaju usaglašavanje sa tzv. Agendom rasta ili Agendom rasta EU. Ukoliko izglasate ovaj zakon mi ćemo na raspolaganju imati prvih 112 miliona evra od tih šest milijardi evra koje su na raspolaganju svim zemljama zapadnog Balkana. Konačno, još tri stvari koje želim sa vama da podelim to je dalji nastavak infrastrukturnih radova. Pred vama su zakoni koji nam omogućavaju završetak izgradnje Ruma-Šabac-Loznica i završetak Dunavske magistrale od Požarevca do Golupca. Podsetiću vas, pre nekoliko dana predsednik Republike je otvorio 32 kilometra ove magistrale, ostalo je još 36 kilometra. Upravo je dodatno finansiranje i zakon koji se na to odnosi danas pred vama. Ono što takođe nastavljamo da radimo, nastavljamo sa gasifikacijom naše Srbije. Pred vama je takođe i zakon, odnosno ratifikacija Sporazuma oko izgradnje regionalnih centara u sedam opština, kada je čvrst otpad u pitanju, i nabavka šest novih modernih lokomotiva za naše železnice. Konačno, ono što je veoma važno za našu privredu su dodatni novi sporazumi o slobodnoj trgovini. Dva sporazuma su danas pred vama. Jedan je sporazum o slobodnoj trgovini sa Egiptom, a drugi sporazum sa Ujedinjenim Arapskim Emiratima. Znate i sami da smo prošle godine potpisali Sporazum sa Narodnom Republikom Kinom. Dakle, u ovom trenutku ako investirate u Srbiju, možete da izvozite vaše proizvode u zemlje koje ukupno broje 2,2 milijarde stanovnika i to je ogroman potencijal i ogromna šansa za našu privredu. Dakle, sve ono što smo obećali kada su studenti u pitanju u smislu usvajanja Zakona o visokom obrazovanju, kao i mladi u smislu usvajanja garantne šeme i jeftinih stanova za naše mlade, danas je uvaženi, narodni poslanici, na dnevnom redu pred vama. Radujem se raspravi i očekujem i nadam se da ćete ove predložene zakone i usvojiti. Hvala puno. 

ANA BRNABIĆ: Hvala vam. Želim da obavestim sve narodne poslanike da je vaša koleginica Narodna poslanica Jasmina Obradović, na koju ste bacili šok bombu, dobila moždani udari i u životnoj je opasnosti, a vi i dalje trubite i pištite. I dalje ovde skandirajte i dovikujte. Žena se bori za život, vaša koleginica, zato što ste vi, umesto reči, krenuli da bacate šok bombe. Hoćete da kažete da je to Srbija koja je lepša i bolja, Srbija svih građana? I dalje pištite, a žena se bori za život zbog vas. Zbog vas se žena bori za život, narodna poslanica Jasmina Obradović. Dajte makar iz poštovanja izađite napolje. Šta je vama jedan ljudski život? Ništa. Ništa vam jedan ljudski život nije i to ljudski život vaše koleginice, koleginice koja predstavlja hiljade i hiljade građana Republike Srbije koji su glasali za tu listu i za nju. Sram vas bilo! Sram vas bilo! Neka je Srbija videla kakvi ste. Nastavite da pištite, a žena se nalazi u životnoj opasnosti. Neka kaže neko gospodinu sa vuvuzelom da mu je koleginica u životnoj opasnosti. Neljudi! Vi ste neljudi. Pozdravlja vas Aljbin Kurti. Vi ste njegovi sledbenici. Sve ste to od Kurtija videli i onda rušite Srbiju. Ne umete ništa bolje? Ništa pametnije se niste setili. Ovako branite studentske zahteve? Ovako branite Zakon o visokom obrazovanju? Ovako se borite za 50% niže školarine? Ovako se borite za 16% veće plate profesorima? Ovako se borite za 18 milijardi dinara godišnje više za visoko obrazovanje? Toliko vam je stalo do studenata? Sve što ste uradili, pokušali ste da ih manipulišete, da ih instrumentalizujete, da pozivate preko njih na obojenu revoluciju. Pa, ovo ste hteli da uradite 15. marta, pa vam živci nisu dozvolili da sačekate ni taj 15. mart. Da li je ovo novi 5. oktobar? E neće uspeti! Propala vam je obojena revolucija, a ova zemlja će živeti i ova zemlja će raditi! Ova zemlja će nastaviti da pobeđuje. Ja se nadam da će narodna poslanica Jasmina Obradović, koja se trenutno bori za život, dok vi ovde vrištite i duvate u vuvuzele, žena je došla na svoje radno mesto, gađali ste je šok bombom i suzavcem. Ko će biti kriv? Neka je Srbija videla, neka je Srbija videla kakvi ste i ko radi i ko se bori za tu Srbiju. Mi idemo dalje. Idemo do usvajanja Zakona o visokom obrazovanju. Idemo dalje mi da otvorimo tržište Egipta našim poljoprivrednicima. Idemo mi dalje. Idemo mi dalje da obezbedimo mladim ljudima jeftine stambene kredite. Idemo mi dalje. Nećete nikada Srbiju zaustaviti, nikada, ni vi, ni vaši nalogodavci, ni oni koji vas plaćaju. Nikada Srbiju nećete zaustaviti. Neka je narod video kakvi su. Živela Srbija. Radimo dalje. Reč ima narodni poslanik Dušan Bajatović. 

DUŠAN BAJATOVIĆ: Molim vas da mi vratite vreme. Poštovane kolege, hvala vam na prilici da počnemo raspravu, nadam se, u boljoj atmosferi. Molim vas da mi vratite vreme. Poštovane kolege, hvala na prilici da raspravljamo u prvom pretresu ono što, čini mi se, svima nama je najvažnija tačka dnevnog reda, a to je da se ispuni zahtev, odnosno dogovor između Vlade Republike Srbije i rektorskog kolegijuma, odnosno da se donese zakon po kome će visokoškolstvo imati više novaca na raspolaganju. Mislim da o tome predlogu ne treba ni da raspravljamo, iz prostog razloga, jeste da kolege iz opozicije nisu glasale za to, ali mislim da postoji najviši konsenzus oko donošenja tog zakona koji je pod 1. tačkom dnevnog reda, dakle, podržavamo studente. 

BOGDAN RADOVANOVIĆ: Nećeš pričati, nećeš pričati! Nećeš ti umirivati tenzije. Dižeš ih 35 godina. Nećeš ti to raditi, glumiti sad nekoga ko će ovde da umiri strasti.

DUŠAN BAJATOVIĆ: Nećete mi zabraniti da pričam. 

ANA BRNABIĆ: Dobro. Ja molim narodnog poslanika iz Zeleno-levog fronta da dozvoli narodnom poslaniku gospodinu Bajatoviću da govori zato što je jedna od osnovnih vrednosti na kojima počiva ovo društvo i ova zemlja sloboda govora. Za to su se borili naši preci, za to su generacije pre nas davale svoje živote. Vi svakako to Srbiji i bilo kom građaninu Republike Srbije uskratiti nećete i ne možete. Izvolite gospodine Bajatoviću, nastavite. 

DUŠAN BAJATOVIĆ: Poštovane kolege, hvala vam na prilici.

ANA BRNABIĆ: Vidite, poštovani građani Republike Srbije, kada bi ovi ikada došli na vlast, e tako bi oni ućutkivali svakoga ko im se ne sviđa. Tako bi tukli svakoga ko ima drugačije mišljenje, ukinuli bi demokratiju, uveli totalitarizam u kome samo oni imaju neka prava, a niko drugi nema ništa. Idemo dalje. Borba je ovo za Srbiju, nije više samo za studentske zahteve koje opozicija pokušava da spreči da se realizuju kako bi dodatno pozivala na obojenu revoluciju. Izvolite, gospodine Bajatoviću. Dok se narodni poslanik Bajatović izbori za reč, a sigurna sam da hoće zato što je ovo zemlja slobodnih i slobodarskih ljudi, reč ima Stefan Krkobabić. 

STEFAN KRKOBABIĆ: Uvaženi narodni poslanici, dame i gospodo, građani Republike Srbije, obraćam se ne sa svog mesta, obraćam vam se sa mesta naše uvažene poslanice i koleginice predstavnice SDPS Jasmine Karanac koju su pogodili u glavu danas. Jasmina Karanac je pogođena u glavu, uvaženi narodni poslanici, uvaženi građani Srbije. Još jedanput smo pokazali da smo, pre svega, spremni za dijalog i tu su svi pokazali predstavnici SNS, PUPS, SPS, SDPS. Sada je na nama da i konačno glasamo za ovaj prvi zakon i na taj način usvojimo sve ono što su hteli studenti u Republici Srbiji. Uvaženi građani Srbije, ovo čemu danas i ovo što danas gledamo nije nikome na čast. Ovo se ne sme dozvoliti da se dešava i dalje u našem najvišem domu. Svi smo izabrani od strane građana Republike Srbije i ovakvim scenama nema mesta. Uvaženim predstavnicima Vlade, što se tiče 1. tačke i objedinjene rasprave, mogu da kažem da sva ona ekonomska, socijalna i politika koju budemo nameravali dalje da sprovodimo može da bude samo posledica našeg dijaloga. Zato pozivam i opoziciju i sve one koji dalje učestvuju u radu ovog parlamenta, hajde da se vratimo u skupštinske klupe i da razgovaramo. Javiću se i po ostalim tačkama dnevnog reda. Naravno da ćemo glasati za ovo. Čestitke i ministru Malom koji je izdržao da govori do kraja. Hvala. 

ANA BRNABIĆ: Hvala vam, Stefane. Želim građane Republike Srbije još jednom da obavestim, pored toga što se narodna poslanica Jasmina Obradović bori za život i zato što se usled posledica moždanog udara koji je dobila kad je šok bomba bačena za nju od strane njenih kolega narodnih poslanika opozicije samo zato što drugačije misli, samo zato što ima drugačije mišljenje od njih, da imamo narodnu poslanicu Jasminu Karanac, koja je takođe dobila teže telesne povrede udarcem šok bombe u glavu. Ponovo ću reći građanima Republike Srbije – Narodna skupština, Dom svih građana Republike Srbije, će raditi, nastaviće da radi i nastavićemo da se borimo za sve građane Republike Srbije. Sada reč dajem ponovo narodnom poslaniku Dušanu Bajatoviću, ako su narodni poslanici Zeleno-levog fronta odlučili da ipak dozvole slobodu reči nekom. Pritom, želim, takođe, građane Republike Srbije i sve narodne poslanike da obavestim da ste, poštovani narodni poslanici opozicije, zvezde svih albanskih medija, najviše medija Aljbina Kurtija, šiptarskih medija na Kosovu i Metohiji. Postali ste zvezde, njegovi ste sledbenici, svaka vam čast šta ste uradili i ovoj Narodnoj skupštini i srpskom narodu na Kosovu i Metohiji. Ako ste želeli da postanete zvezde njihovih medija, uspeli ste, čestita vam, biće verovatno sutra jedno veliko hvala od strane Aljbina Kurtija za vas. Reč ima sada Dušan Bajatović. Izvolite. 

DUŠAN BAJATOVIĆ: Hvala, poštovana predsednice. Nadam se da ću imati priliku da nastavim svoje obraćanje. Dakle, mislim da nema potrebe, ovde smo se svi razumeli, ono što je dogovorila Vlada Republike Srbije i ono što je dogovoreno sa Rektorskim kolegijumom ili Dekanskim kako god da ga zovu, što su, čini mi se, podržali studenti, a to je tačka 4. iz studenskog zahteva sa današnjim danom će to biti ispunjeno, čini mi se, u okviru društvenog konsenzusa koji je postignut. Što se tiče drugih tačaka dnevnog reda, želeo bih samo da kažem, a to je pročitao, čini mi se, i kolega Aleksić, da se ostavka Vlade konstatuje u Skupštini, tog momenta Vlada je u ostavci. Prema tome najveći broj zakona koji su predloženi ovoj Skupštini, kako god da ona sada izgleda, su predloženi pre vremena nego što je Miloš Vučević podneo ostavku iz moralnih razloga. Ova Vlada nije izgubila skupštinsku većinu, neću da komentarišem analize javnog mnjenja, to nema potrebe. Dakle, mi ovde punopravno raspravljamo o tome. Ako smo želeli da kažemo da posle tog datuma kada je Miloš podneo ostavku Vlada nije punopravno radila, kako god da tumačite, onda ne bi mogli da raspravljamo o novim zakonima koji se tiču visokog školstva. Prema tome, oko toga smo se svi složili. Jeste da opozicija traži raspravu samo o jednoj tački dnevnog reda, ali to očigledno u ovoj konstelaciji snaga u parlamentu nije moguće. Što se tiče drugih zakona, želim da prokomentarišem da ova ideja da Srbija zastane, a to je u suštini da i Srbija stane, nije dobra. Mi svi vidimo, vidim da se najviše napadaju ta zaduženja koja će biti doneta, nadam se, na kraju rasprave o prvom setu zakona iz prostog razloga što je nama država najveći poslodavac, ljudi. Ako mi ugasimo državu i ugasimo njeno pravo da sprovodi sve projekte koje započela, a to su pre svega infrastrukturni projekti, mi ćemo ugasiti glavni motor onoga što je dizalo BDP-a, što je dizalo plate, što je dizalo penzije, što je dizalo zaposlenost. Mislim da je Srbija sada na dobrom putu. Može se dovoditi u pitanje legitimnost takvih ekonomskih koraka, može se pričati o statistikama, ali ako putujete svaki dan između Beograda i Novog Sada, što je sa mnom slučaj, ja vidim sve više kamiona, doduše, i sve više vozila. Da li to znači da se standard digao? Verovatno znači, a kamioni, niko ne vozi kamione da bi se šetao, nego vozi robu da bi ostvarivao privrednu delatnost. Bez obzira koliko se politički razlikujemo, mislim da ne treba da dozvolimo da Srbija stane, zastane, a ne daj Bože da se raspadne, jer postoje i takvi politički zahtevi. Prema tome, sva ova zaduženja koja se tiču pre svega Koridora Ruma-Šabac, koji god da ste naveli bilo koji auto-put koji se pravi, je u stvari sredstvo da se podiže privredna aktivnost u Srbiji, a samim tim gde je zaposlena naša privreda da se podiže i privredna aktivnost. Što se tiče zaduženja „Srbijagasa“, pošto su me neki ovde prozivali, ja moram da vam kažem da je to proširenje banatskog koridora u iznosu od 51.000.000 evra i 150.000.000 evra za infrastrukturu, a od toga je dobar deo radova već izveden. Hoću da vam kažem da smo sledili politiku Vlade Republike Srbije. „Srbijagas“ u poslednjih deset godina investira godišnje iz tekuće likvidnosti 80.000.000 evra, što smatram da nije loš podatak. Tu je pored mene i kolega Antić. Hoću da kažem da i „Koridori Srbije“ i „Putevi Srbije“ rade dobar posao. Dešava se da projekti kasne zbog eksproprijacije, dešava se da projekti kasne i zbog neadekvatno izabranih podizvođača, svega toga, to je tačno, ima, ali se sve izvodi, sve funkcioniše i koliko ja čujem ljudi su zadovoljni. Prema tome, mi možemo sada da ocenimo situaciju koju imamo u državi, nikako nam se ne sme desiti da investicije stanu, da nezaposlenost počne da raste i da imamo, što se vidi sada po padu nivoa stranih investicija, nemire i političku nestabilnost u Srbiji. Ja hoću da kažem da mi nemamo političku nestabilnost, to znamo, ali imamo društvenu nestabilnost. Iz ovoga mora nekako da se izađe. Ne može se po svaku cenu na vlast. Mislim da bi bolje bilo da idemo na izbore, ali vi nećete na izbore. Tako mi se čini. Uglavnom dolazak na vlast bez izbora nema. Svi ovi zakoni koji su na dnevnom redu, uključujući i zakone koji se tiču kreditnih zaduženja, Ruma – Šabac, šta još imamo, Dunavski koridor, to su zakoni koji treba da omoguće projekte koji su u toku, omoguće njihov završetak. Pitajte građane Golubca kako razmišljaju o tom novom auto-putu i dostupnosti turističkim atrakcijama koje nudi taj kraj. Dakle, nikako ne smemo da dođemo u situaciju da zbog ovakvih situacija u Skupštini ne možemo da nastavimo da radimo. To je politički neodgovorno. Možemo mi da se svađamo, možemo mi da se između sebe i ne volimo, ne bih želeo da se mrzimo, ali postoji samo jedan način da se iz ovoga izađe, a to je neki društveni dijalog koji mora da uvažava realne nacionalne interese. Dakle, ne možete biti po svaku cenu protiv svega. Mora postojati i momenat kada smo za nešto. Ja bih voleo da ovu Skupštinu privedemo kraju onako kako smo zamislili, a to je da se i jedna i druga i treća rasprava dovedu do kraja i da možemo da krenemo dalje. Danas će biti ispunjen 4. zahtev studenata. Mi iz vlasti mislimo da su ispunjena i prethodna tri. Opozicija ne misli, možda studenti ne misle, ali videćemo kako će to ići, ali ovaj 4. će biti u potpunosti ispunjen. Zato nisam razumeo zašto niste glasali za tu tačku dnevnog reda. Set zakona o školstvu, set zakona o finansiranju. Moramo da spomenemo izmene Zakona o Narodnoj banci, o deviznom poslovanju. Ići će u korist privrede. Treba da spomenemo da imamo dobar kreditni rejting. To je, čini mi se, BB+. To je investicioni rejting i mi moramo da razumemo da taj investicioni rejting treba da zadržimo, jer je to novi finansijski svet. Ako nastavimo sa ovakvom predstavom u Skupštini, nisam siguran da će biti procena investitora i domaćih i stranih da treba ulažu u Srbiju. Želim u ovoj fazi, neću govoriti više, ostaviću za neki mirniji deo Skupštine, da se zahvalim kolegama iz policije, ne znam kako da vas nazovem, hvala što ste nas razdvojili, a nadam se da nismo u toj fazi da smo se toliko zavadili da ćemo da zaboravimo šta su nacionalni i državni interesi. Ostalo vreme ću potrošiti u drugom delu rasprave, predsednice. 

ANA BRNABIĆ: Hvala vam. Želim da obavestim sve narodne poslanike da je njihovoj koleginici Sonji Ilić, trudnici u osmom mesecu trudnoće, zbog šok bombe i suzavca pozlilo i da se, takođe, borimo da spasemo nju i da spasemo bebu. Još jednom, svaka vam čast šta ste uradili. Svaka vam čast šta ste uradili. Da li ste ponosni? Tri žene, jedna trudnica u osmom mesecu trudnoće, samo zato što je narodna poslanica, samo zato što se drznula da ima sopstveno mišljenje koje se, eto, desilo da bude drugačije od vašeg mišljenja, da pogine i ona i da izgubi bebu. To ste uradili Kurtijevim terorističkim metodama bacanja šok bombi i suzavaca u Dom Narodne skupštine, najveće zakonodavno i najvažnije predstavničko telo svih građana. Vi ste taj suzavac bacili na sve građane Republike Srbije. Niste to bacili na članove Vlade i na narodne poslanike. Bacili ste suzavac i šok bombe na sve građane Republike Srbije. Jasmina Karanac, narodna poslanica, sa teškim povredama glave zato što ste je pogodili u glavu šok bombom i narodna poslanica Jasmina Obradović koje je dobila moždani udar i bore joj se za život zbog vaše šok bombe zato što vi tako želite na vlast i još jednom – preko leševa, ništa nije važno. Šta ste samo trebali da uradite? Trebalo je samo da smislite politiku, da imate plan i program, da imate viziju za Srbiju i da tu viziju ponudite građanima Republike Srbije, ali vam je lakše da bacate i da gađate građane, narod ovde i narodne poslanike šok bombama, nego da sednete, radite, ugrejete stolicu i da smislite plan, program i viziju. Lakše je tako, preko ulice. Neka je Srbija videla. Ja se nadam da će naše tri koleginice biti dobro i pored toga želim da zamolim sve naše narodne poslanike, nas narodne poslanike opozicije, mi ćemo danas raditi u skladu sa Poslovnikom do 18.00 časova i mi sutra nastavljamo, ali vas molim da mi sami, narodni poslanici, nakon 18.00 časova, mi ostanemo ovde i mi ovo počistimo. Nisu jadne ove žene koje rade u Skupštini, nisu te jadne žene krive da čiste vaša jaja, vaše šok bombe i vaše suzavce. To ćemo mi narodni poslanici većine, mi ćemo to očistiti. Ovo je naša Skupština, svih građana Republike Srbije. Neće one to raditi. Ostaćemo mi posle i mi ćemo da očistimo. Počistićemo za vama kao što 12 godina čistimo za vama, pa ćemo i dalje i danas ćemo to. Sada narodni poslanik Branimir Jovanović. Izvolite, poslaniče, i samo napred vi se čujete u programu tako da se ne obazirite na siledžije. Izvolite. 

BRANIMIR JOVANOVIĆ: Hvala. Poštovana predsednice, poštovani narodni poslanici, građani Srbije, poslanici SDPS nikada nikome u Skupštini nisu upadali u reč, nikada nikoga nisu prekidali dok govori, a kamoli fizički nasrtali na bilo koga. Ideja nam je bila da danas razgovaramo o zakonima koji su na dnevnom redu. Nažalost, mi danas govorimo o ružnim scenama u Skupštini. Sa velikim žaljenjem konstatujem i moram da kažem da je naša koleginica, Jasmina Karanac, zadobila povrede glave pri malopređašnjem haosu. Moj kolega Muamer Bačevac, umesto da govori danas, morao je 10 minuta da reanimira koleginicu Jasminu Obradović. To su ružne scene koje šaljemo odavde. To su ružne poruke koje šaljemo. Ja se nadam da će poslanice koje sam pomenuo da se oporave što pre. To je najvažnije. Kada govorimo o političkim porukama, još jednom ću da ponovim, jedino rešenje je dijalog, jedino rešenje je razgovor. Nasilje bilo kakve vrste nije rešenje. Ovo je sramota za srpski parlamentarizam čemu prisustvujemo danas. Kakva god da je situacija mora da se sedne za sto, mora da se razgovara. Ne smeta meni ako duvaju u uzele, ne smeta mi ni što duvaju u pištaljke. Nikada poslanici SDPS neće nekoga napadati. Nikada nećemo nikoga ometati kada govori. To je ogledalo onoga što radi ovo danas u Skupštini, ko danas sprovodi nasilje. Mi ovde predstavljamo građane Srbije, svako na svoj način, svako kako ume. Mržnja rađa mržnju, gospodo, a ljubav rađa ljubav i ko zna po koji put spremni smo da još jednom pružimo ruku svima, da sednemo i da razgovaramo, jer ovo ne vodi ničemu. Ovakvo ponašanje, ovakav rad u parlamentu ništa nam dobro doneti neće. Još jednom se nadam da će naša koleginica Jasmina Karanac se što pre oporaviti, kao i koleginica Jasmina Obradović. Hvala. 

SNEŽANA PAUNOVIĆ: Hvala kolega Jovanoviću. Reč ima Života Starčević. 

ŽIVOTA STARČEVIĆ: Poštovana predsedavajuća, uvaženi ministri Vlade Republike Srbije, dame i gospodo narodni poslanici, ispred poslaničke grupe Jedinstvena Srbija – Dragan Marković Palma izražavam nadu pre svega da će tri narodne poslanice proći dobro nakon ovog skandala koji smo doživeli u Narodnoj skupštini Republike Srbije. Takođe ispred poslaničke grupe Jedinstvena Srbija – Dragan Marković Palma želim da izrazim žaljenje, protest, kako god hoćete, protiv onih kojima su puna usta KiM, a koji su danas u ovom domu Narodne skupštine Republike Srbije upravo koristili metode koje je patentirao u onom sramnom prištinskom parlamentu Aljbin Kurti. No, danas je vreme kada razum i razboritost i nije tako na ceni, ja pozivam da krenemo u dijalog i da stvaramo jednu bolju i razumniju atmosferu u društvu. Što se tiče predloženog dnevnog reda, poslanička grupa Jedinstvena Srbija – Dragan Marković Palma podržaće predložene zakone koji su na dnevnom redu, jer svi ovi predlozi tiču se boljeg položaja i boljeg života građana Srbije, bilo da je reč o setu obrazovnih građana, koji poboljšavaju položaj veroučitelja, bilo da se radi o zakonu kojim se značajno povećavaju plate zaposlenima u visokoškolskim ustanovama, jer im se usklađuju koeficijenti sa koeficijentima zaposlenih u preduniverzitetskom obrazovanju, bilo zakoni koji se tiču poboljšanja materijalnog položaja i samih visokoškolskih ustanova, jer se znatno uvećavaju izdvaja države za njihov rad i funkcionisanje, pritom se smanjuje uticaj države, a povećava uticaj univerziteta u organima odlučivanja. Ono što je jako važno, država će studentima koji su na svojim fakultetima u statusu samofinansirajućih refundirati 50% školarine, koju oni uplaćuju fakultetima. Tu nije kraj brizi o mladima, jer će država Srbija subvencionisati i biti garant za jako povoljne stambene kredite za koje će mladi ljudi od 20 do 35 godina moći da apliciraju u narednom periodu. To će biti snažna podrška mladim ljudima na njihovom životnom i profesionalnom putu, ali će ohrabriti te mlade ljude da lakše se upuštaju u stvaranje porodica, a samim tim ovo je jedna pronatalitetna mera. Na dnevnom redu su i zakoni koji će dodatno urediti situaciju u finansijskom poslovanju, kao i zakoni kojima se stvaraju uslovi za realizaciju značajnih infrastrukturnih projekata poput projekta Ruma-Šabac-Loznica, širenja postojeće distributivne mreže „Srbijagasa“, ali i zakona o bezbednosti saobraćaja na putevima, kojima će dodatno učiniti da se poveća bezbednost učesnika u saobraćaju na našim putevima. Kao što vidite iz priloženog, svi ovi zakoni realno utiču na poboljšanje kvaliteta života građana Srbije i zato će poslanička grupa Jedinstvena Srbija – Dragan Marković Palma dati punu podršku ovim zakonima. Krenuću u obrazlaganje ovih zakona o obrazovanju i to ne zato što su to prve četiri tačke dnevnog reda vezane za obrazovanje, već i zbog činjenice da je to meni kao prosvetnom radniku, a ubeđen sam i celom društvu, to pitanje danas najvažnije. Neću pričati kao narodni poslanik i neću pričati iz cipela političara, već kao neko ko je čitav svoj radni profesionalni vek bio i ostao pre svega prosvetni radnik. Još u Petom veku pre Nove ere čuveni kineski filozof Lao Ce rekao je da je obrazovanje kao veslanje uzvodno – jednom kada prestanete, počinjete da se krećete unazad. To je jedna apsolutna i nepobitna istina koja važi za svakog pojedinca, tako i za čitav obrazovni sistem. Pojedinac uz pomoć obrazovnog sistema tzv. formalno obrazovanje ili samostalno, tzv. neformalno obrazovanje mora neprestano raditi na svom obrazovanju, naročito danas u informatičkoj eri kada se količina znanja kojom barata svet udvostručuje na svakih pet do osam godina. Računa se da će 90% onoga što ćemo znati 2065. godine biti otkriveno u predstojećih 40 godina. Zato svaki dan izgubljen u smislu edukacije i obrazovanja je zauvek izgubljen, jer znate, jedino što ne možete da vratite jeste vreme, a trku sa narastajućom količinom znanja polako, ali sigurno gubimo. Henri Ford je rekao „Svako ko prestane učiti je star, bilo da ima 20 ili 80 godina. Obrazovanje je skupo, ali je neznanje još skuplje“. Znate, nastavnički poziv je u svojoj najdubljoj suštini human poziv. Nema humanije svari, nego od dece stvarati pametne i obrazovane ljude. Obrazovni sistem i obrazovne ustanove postoje zbog dece, zbog mladih, zbog učenika, zbog studenata. Učitelj, nastavnik, profesor, to su ljudi koji profesionalno postoje zbog učenika. Oni su ti koji moraju voditi one koji uče kroz svet znanja i svet nauke i ne samo to, oni moraju vaspitavati u skladu sa postojećim civilizacijskim i društvenim normama i u skladu sa duhom, tradicijom i kulturom jednog naroda, u našem slučaju sa tekovinama koje neguju i građani Srbije. Znači, nastavnici su ti koji moraju voditi učenike kroz sve to učeći ih vrlinama, moralu i kulturi moraju učenike voditi kroz sve to. Ličnim primerom i vremenom treba da postanu uzor mladima, svojim učenicima. Ovo sve kažem zbog dela svojih kolega koji su obrnuli red stvari. Umesto da vode svoje učenike kroz svet znanja, oni u najmanju ruku povlađuju ili čak zagovaraju, isturaju decu kako bi ostvarili neki lični ili politički interes, jer kako drugačije objasniti blokade osnovnih škola. Kao prosvetni radnik ja nikada neću upirati prstom u učenike ili studente, ali ću se kao prosvetni radnik obratiti jednom manjem delu kolega prosvetnih radnika. Drage kolege, postoji nešto što se zove profesionalna etika. Znate, možete zamisliti situaciju da lekar kaže da neće lečiti pacijenta, teško, ne zato što ga na to obavezuju zakoni ili Hipokratova zakletva, već zato što ih na to obavezuje profesionalna etika. Ništa drugačija situacija nije sa nastavnicima. Nastavnik kada kaže da neće da podučava svoje učenike, bez obzira na razlog, u profesionalnom smislu to je potpuno ista situacija kao kad lekar kaže da neće lečiti pacijente ili kada rektor Beogradskog univerziteta kaže da podržava studente koji blokiraju rad fakulteta, on u stvari istovremeno kaže da ga ne interesuju studenti koji hoće da uče, rade i polažu ispite. Ne daju studente država ili vlast. Onog trenutka kada je taj famozni prošireni Rektorski kolegijum podržao blokadu univerziteta i fakulteta, samim tim onemogućio je velikom broju studenata da studira i na taj način je podelio studente. To je naravno protivustavno i protivzakonito, ali na stranu to, taj čin rektora i proširenog Rektorskog kolegijuma je svemirsku godinu daleko od elementarne, profesionalne etike. Kao što vidite pokušavam da budem maksimalno korektan i govorim kao prosvetni radnik, a ne kao političar. Razumem potrebu da se neko bori za neko pravo, za poboljšanje esnafskog položaja i sam se zalažem za što bolji položaj prosvetnih radnika, ali ne na štetu mladih, jer drage kolege prosvetni radnici, od vašeg obrazovanja mladih zavisi njihova budućnost i budućnost ovog društva. Ne sviđa vam se društvo? Borite se da ga menjate, ima mnogo demokratskih, legalnih i rekao bih mnogo moralno ispravnih načina za tu borbu, ali nemojte uništavati budućnost društva jer ste deo, nemojte uništavati budućnost onih zbog kojih profesionalno postojite, a to su mladi. Znate, đak prvak, koji ovih dana ne ide u školu biće profesionalno operativan, u najboljem slučaju za 12 godina. Došao je u školu da nauči da piše, da čita, radovao se novim znanjima, radovao se svakom novom drugu ili drugarici, čitavo leto iščekujući čak svaki dan proveden u druženju sa njima, a onda je nekom učitelju palo na pamet da kaže tom đaku prvaku nemoj da dolaziš u školu, nećete učiti slovima, nećete učiti osnovnim računskim operacijama, tablicu množenja, jer ja jesam učitelj, ali tebe Ana, Marko, Jovana, Ilija neću učiti, jer mi se ne sviđa društvo u kome živim, jer mi se ne sviđa kako funkcionišu institucije i ne sviđa mi se vlast. Kolege drage da li ste se i jednog trenutka zapitali kako se u toj situaciji oseća mala Ana, mali Marko, Jovan ili Ilija? Oni su u decembru trebali da krenu da uče pisana slova i ovih dana da ih nauče sva. Oni u pojedinim osnovnim školama nisu ni započeli. Oni su ovih dana trebali da završe sa računskim operacijama sa jednocifrenim brojevima i da krenu sa dvocifrenim brojevima, naravno da nisu, jer njihovi učitelji ne drže nastavu. U isto vreme neki drugi učenici, neki Janko, Marija itd. sa kojima već pomenutima idu recimo u školicu košarke, sve su to naučili, jer njihovi učitelji se rukovode osnovnom profesionalnom etikom. Mislite o ovome drage kolege. Deca su to, te tanane ljudske duše, jako su zbunjeni. Protestujte, glasajte kako treba, budite u političkim strankama, ko vam brani, ali van škole. U školi dajte svu ljubav, znanje, vaspitanje deci zbog koje profesionalno postojite. Deca vam baš ništa i nizašta u životu nisu kriva. Oni nisu zaslužili da im oduzmete najlepši i najradosniji period u životu. Drage kolege, škole moraju da rade, a politika, nezadovoljstvo, lične ambicije, to je nešto za van škole. To je vaše pravo, ali je to nešto što deca, učenici u školskim klupama ne smeju da osete, pogotovo ne na sopstvenoj koži. Zato vas pozivam da se svi vratimo u normalne obrazovno vaspitne procese, jer štetu nanosite najviše učenicima, što im na taj način ozbiljno ugrožava uspeh. Naravno, štetu ima i društvo koje svakako nećete promeniti na bolje tako što škole neće raditi. Izmenama i dopunama Zakona o visokom obrazovanju biće između ostalog ispunjeni i zahtevi visoko školskih ustanova, taj četvrti studentski zahtev i mislim da je vreme da svi zajedno se uzmemo u pamet i razvijamo društvo znanja, nauke i jedno moderno visoko tehnološko društvo. Znate, od 18. do 25. februara delegacija grada Jagodine je bila u poseti Narodnoj republici Kini, posetili smo Peking, Zibo, Šangaj. Od Pekinga do Ziboa, od Ziboa do Šangaja i od Šangaja do Pekinga smo putovali vozom koji ide brzinom 350 km na sat. U tim gradovima ljudi voze bolje automobile nego kod nas ovde. Polovina automobila je na električni pogon. U hotelima roboti donosi peškire i šta treba. Bili smo na večeri u kompaniji koja je najveći proizvođač solarnih panela sa godišnjim prometom od nekoliko desetina milijardi dolara. Grad Zibo sa kojim smo potpisali sporazum o prijateljstvu i saradnji ima godišnji BDP od 76,6 milijardi dolara. Ima 40 od ukupno 41 industrijske grane u nomenklaturi UN. Posetili smo fabriku u kojoj je čitav proizvodni proces robotizovan, a i robote proizvode i električne motorcikle i hemiju. Grad je čist, široki moderni bulevari, toplane greju pet miliona stanovnika, a vazduh potpuno čist, sve po istočnim ekološkim standardima. Kada smo jednom potencijalnom investitoru rekli da ako napravi fabriku u Jagodini plata ne može biti manja od 1000 evra, gde je rečeno nikakav problem. Zašto je to tako i zašto vam ovo govorim? Zato što je moderna Kina razvoj svog društva bazirala na obrazovanju, na znanju, na visokim tehnologijama i na radu. Znate, posetio sam i jednu srednju školu u Zibou. Naravno, nastavnici rade. Ljudi, vi ne možete shvatiti kako to izgleda. Veličanstven kompleks za 2.200 učenika. Posebna zgrada za svaki od tih razreda, posebne zgrade internata za dečake i devojčice, zgrada školske biblioteke od par hiljada kvadrata, sportska sala kao iz naučne fantastike. Kabineti moderni i praktični. Tome moramo stremiti, drage kolege. To je ono što pričam danas, obraćajući se svojim kolegama prosvetnim radnicima. Mi moramo juriti najveće svetske obrazovne standarde, umesto da blokiramo škole, moramo stremiti društvu znanja, nauke, visokim tehnologijama, jer samo tako možemo parirati i biti konkurentni u današnjem svetu. Sve to možemo. Samo tako možemo u 21. vek. No, kada sam već kod te posete delegacije grada Jagodine Kini, želim da obavestim građane da smo ovim bratimljenjem sa petomilionskim Ziboom, osim bratimljenja, dobili i potvrdu jednog investitora da će izgraditi fabriku u Jagodini, a grad Zibo je nameran da pravi Zibo industrijski park takođe u Jagodini za svoje privrednike koji imaju nameru da šire svoj posao prema Evropi. To je lepa vest za Jagodinu i Srbiju. Mi iz Jedinstvene Srbije smo poslušali savet predsednika Srbije, koji je pre nekoliko nedelja rekao da moramo u Aziju po investicije. Lično smo se uverili da je sada najpovoljniji trenutak za to i da država, lokalne samouprave, poput Jagodine, moramo, možemo i hoćemo da iskoristimo to. Odbacite te krajnje pogrešne stereotipe da je Kina Alibaba i Temu. Ti stereotipi su tako daleko od stvarnosti, da niste ni svesni toga. Moramo biti svesni činjenice da transatlantska ekonomija gubi primat nad transpacifičkom. Što pre budemo shvatili to, to ćemo pre preduprediti scenario da postanemo slepo crevo svetskih privrednih tokova. U tom smislu, mi iz Jedinstvene Srbije podržavamo nameru države da redefiniše našu spoljnopolitičku poziciju, jer je to nužno u, sada možemo reći, potpuno novom svetu. Na kraju, trudeći se da sačuvam koliko-toliko duh razuma i razboritosti u ovom mom govoru, u ovom vremenu kada razum i razboritost nije najviše na ceni, želim da, ispred poslaničke grupe Jedinstvena Srbija – Dragan Marković Palma, najoštrije osudim nerazumne pozive na likvidaciju predsednika države od strane najneodgovornijih ljudi i političara u novijoj istoriji Srbije. Takva retorika ne vodi ničemu dobrom, ni u društvu ni u državi. Reći da bi ubistvo predsednika države bila usluga državi Srbiji jeste pucanj u državu, pucanj u društvo, u politički sistem, na kraju krajeva, jeste pucanj u zdrav razum. Znate, nakon Majskog prevrata, tadašnja Srbija bila je potpuno izolovana i odbačena od svih zato što niko nije želeo da sarađuje, niko nije smatrao dostojnom zemlju u kojoj zverski ubijaju vladara, bacaju ga sa terase. Normalan svet to nikada nije i nikada neće smatrati civilizacijskim činom. Ali Dragana Đilasa očigledno za Srbiju i za naše interese baš briga. Njemu je lični interes uvek bio, jeste i biće najvažniji. Znali smo da Dragan Đilas uglavnom vrti po osmom i devetom krugu Danteovog pakla. Prekjuče smo videli da mu i peti Danteov krug pakla jako prija. Naime, u tom petom krugu pakla Dante prepoznaje Filipa Argentija, svog političkog neprijatelja, i uživa gledajući kako su ga drugi grešnici raskomadali. Izgleda da će Dragan Đilas proći svih devet krugova pakla, ali da do pročišćenja neće doći. Mislim da bi zaista i nadležni organi morali da reaguju na ovakve izjave, jer je, jer je pojedini, vođeni svojim frustracijama, umisle da im je sve dozvoljeno i da im niko, ama baš ništa ne može. Za sve mora postojati mera i crvene linije koje se ne smeju preći. To važi za vlast, ali to važi i za opoziciju. Da završim ovaj govor, pošto je ovde neko maločas, pre minut, spomenuo krvave ruke, ja se nadam iskreno da će našoj koleginici biti dobro, jer se zaista pitam kome će u tom slučaju biti krvave ruke. Hvala. 

ANA BRNABIĆ: Hvala vam, poštovani narodni poslaniče. Želim da obavestim građane Republike Srbije koji gledaju ovo putem direktnog prenosa da dok je narodni poslanik Života Starčević pričao o ispunjenju četvrtog studentskog zahteva, predloženim izmenama i dopunama Zakona o visokom obrazovanju, dok je pričao o potrebi za obrazovanjem za osnovne škole i srednje škole, za zaštitu dece, ali pre svega o ispunjenju studentskih zahteva, da ste ga teško čuli zato što je narodna poslanica Marinika Tepić sve vreme čegrtaljkom ometala prenos i sprečavala da građani Republike Srbije, a pre svega studenti u blokadama čuju na koji način ispunjavamo četvrti studentski zahtev i time još jednom pokazali da im studentski zahtevi ne znače apsolutno ništa i da ovo nije borba za studente i za pravdu, da je ovo borba za njihovo političko uhljebljenje u vlasti na silu. Poštovani građani Republike Srbije i poštovani narodni poslanici, želim takođe da iskoristim ovu priliku da vam pokažem da ste postali heroji šiptarskih medija na Kosovu i Metohiji, heroji ste Aljbina Kurtija. Nadam se da ste zadovoljni, Aljbin Kurti je zadovoljan, a nadam se da ste i vi. Ovo je samo delić onoga kako vas šiptarski mediji slave. To samo govori o tome ko se bori za Srbiju, a ko se bori protiv Srbije. Vi ste ovim takođe, još jednom dokazali ono o čemu sam ja ranije pričala, a to je da ste vi, poštovana gospodo iz opozicije, postali teroristička banda, a ne političke stranke. Umeće Srbija da se odbrani, zadržaće Srbija svoju slobodu. Želim takođe da iskoristim ovu priliku da obavestim građane Republike Srbije da je predsednik Republike Srbije Aleksandar Vučić na putu da poseti narodnu poslanicu Jasminu Obradović, koja je imala moždani udar i koja se trenutno bori za život. A narodne poslanike opozicije, da njima poručim, desi li se nešto Jasmini Obradović, izgubi li život, pokrenuli ste u Srbiji nešto što do sada nikada nije bilo viđeno, nešto što nikada niko u ovoj zemlji nije pokrenuo. Sram vas bilo, teroristička banda, a ne političke stranke. Sada nastavljamo borbu za ispunjenje studentskih zahteva i za usvajanje Predloga zakona izmena i dopuna Zakona o visokom obrazovanju, kako bi smanjili školarine za 50%, kako bi povećali plate profesorima na fakultetima 16% i povećali dodatno davanja za fakultete. Nastavljamo da se borimo za ispunjenje i realizaciju studentskih zahteva, a iz nekog razloga jedino što opozicija danas ne želi, to je da se ispune studentski zahtevi. Pod jedan, nisu glasali da se u dnevni red po hitnom postupku uvrsti Predlog izmena i dopuna Zakona o visokom obrazovanju, čime su pokazali da ne žele da se ovaj zakon usvoji i pod dva, mogli ste, makar narodni poslanici iz opozicije, mogli ste makar da sačekate da raspravljamo i usvojimo taj zakon, izađemo u susret studentskim zahtevima studentima u blokadi. Niste, zato što vas baš briga i za studente i za njihove zahteve. Hvala vam što ste to pokazali studentima u blokadama, dobro je da su to videli. Reč ima narodni poslanik Akoš Ujhelji. 

AKOŠ UJHELJI: Hvala lepo. Poštovani građani, i sami vidite kako opozicija zamišlja demokratiju, oni žele blokirati rad Skupštine, bacaju suzavce, čak i meni su uništili poslaničku jedinicu da ne bih mogao da govorim, međutim, ipak ja ću da kažem u nekoliko rečenica zašto SVM podržava predložene zakone. Nekoliko je razloga zbog kojih će poslanička grupa Savez vojvođanskih Mađara u danu za glasanje podržati predložene zakone na Prvoj sednici Prvog redovnog zasedanja Narodne skupštine u 2025. godini. Najvažniji razlog je da usvajanjem predloženih rešenja čini se finalni korak u ispunjavanju četvrtog zahteva koji su istakli studenti u protestu, a koja je dogovorila Vlada sa predstavnicima svih sedam državnih univerziteta. Dogovor podrazumeva da se u dodatnih 12 milijardi dinara za finansiranje visokog obrazovanja opredeli i 5,7 milijardi dinara za povećanje zarada zaposlenih u obrazovanju za 15,97% od 1. marta. Navedeni podaci su potvrda važnosti rešenja Vlade Srbije kojim se obezbeđuje gotovo 18 milijardi dinara za unapređenje visokog obrazovanja i studentskog standarda, time su obezbeđena ukupna izdvajanja iz budžeta za visoko obrazovanje koja znače povećanje ne od 20% koliko su tražili studenti, već skoro 35% i stvoreni su uslovi za umanjenje školarina za 50%. Takođe, predložene izmene Zakona o visokom obrazovanju jačaju autonomiju visokoškolskih ustanova kroz promenu sastava organa upravljanja univerziteta, fakulteta i akademija strukovnih studija, tako što će se učešće predstavnika osnivača u organima upravljanja smanjuje sa 30 na 25% u korist predstavnika zaposlenih na visokoškolskim ustanovama. Zastupljenost zaposlenih bi bila 60% umesto dosadašnjih 55%, dok se predloženi procenat učešća predstavnika studenata u savetu ne menja, ostaje 15%. Takođe, izmenama se skraćuje mandata organa upravljanja sa četiri na tri godine. Poštovani narodni poslanici, ekonomsko i stambeno osamostaljivanje mladih nije nova tema. Pre pet godina u februaru 2020. godine su počeli razgovori u planu da Srbija u narednih pet godina izgradi jeftine stanove za mlade. Nažalost, globalna epidemija Kovid-19 je sve to odložila. Izveštaj krovne organizacije mladih pokazuju pravne razmere ovog problema. Pet, šest odsto mladih u Srbiji ima svoj krov nad glavom, 66% živi u porodičnom stanu, a 17% iznajmljuje stan. Zato je za našu poslaničku grupu Predlog zakona o utvrđivanju garantne šeme i subvencionisanju dela kamate kao mera podrške mladima u kupovine prve stambene nepokretnosti deo sistemskih napora koji predstavlja i ekonomsku i socijalnu i demografsku i populacionu meru. To je u suštini tema prava na dom i uživanje imovine i zaštite koristi prava na zaštitu od diskriminacije po različitim osnovama od godina i socijalnog i radnog statusa, do nivoa obrazovanja. Predloženi zakon omogućava kreditiranje mladih koji su zaposleni na određeno vreme, mladih koji su bez zaposlenja, kao i mladih koji se bave samostalnim delatnostima, a ne mogu da konkurišu za stambeni kredit kod poslovnih banaka imajući u vidu njihovu kreditnu politiku. Zahteve mogu podneti mladi od 20 do 35 godina, nema ograničenja kada je reč o visini primanja, kada je reč o nezaposlenima, oni su dužni da obezbede solidarno jemstvo kreditno sposobnog člana porodice. Maksimalni iznos kredita je iznos od 100.000 eura u dinarskoj protivvrednosti. U prevodu ovo znači da Republika Srbija preuzima obavezu da kao garant izmiri potraživanja banaka nastala po osnovu odobrenih kredita za finansiranje mladih u kupovini prve stambene nepokretnosti u skladu sa ugovorom o garanciji zaključenim između Republike Srbije i banaka i ovim zakonom. Ukupan iznos kredita pokrivenih garancijom iznosi čak 400 miliona eura. Republika Srbija izdaje pojedinačne garancije banaka koje odobravaju kredite korisnicima u visini od 40% od iznos pojedinačnog odobrenog kredita u prvih deset godina otplate kredita. Za kredite odobrene u skladu sa ovim zakonom banke ne naplaćuju korisniku kredita troškove obrade kredita, ne naplaćuju korisniku kredita troškove upisa hipoteke i izdavanja liste nepokretnosti, ne naplaćuje korisniku kredita troškove overe založne izjave i troškove overe ugovora o kupoprodaji nepokretnosti. Ono što je jako važno reći da kod ovih vrsta kredita procenat učešća je 1%, a kod komercijalnih kredita bez državne garancije je najmanje 10%, što npr. u jednom konkretnom slučaju znači da ako je vrednost nekretnine 50.000 eura, onda procenat učešća iznosi 500 eura, dok kod komercijalnih kredita najmanje 5.000 eura. Ovaj primer ukazuje na to da zahvaljujući predloženom zakonu mladi ljudi će moći na mnogo jednostavan način da kupuju prvu nekretninu. Poštovani narodni poslanici, ono što je za poslaničku grupu Savez vojvođanskih Mađara od posebnog značaja je da su u niz antidskriminacionih mera propisane i mere posebne zaštite korisnika kredita. Naime, propisana je obaveza banke da korisnicima koji maju problem u otplati stambenih kredita ponudi dve opcije kao olakšice. Prvo, nekretnina dužnika se neće oduzeti automatski već je uspostavljen rok od 60 dana da je oni sami prodaju. Ako ne uspeju onda predati nekretninu banci, čime se smatra da je obaveza izmirena. Ovo rešenje predstavlja zaštitu korisnika kredita od postupka izvršenja jer se u tom postupku nekretnina prodaje za nisku cenu, a dužnik i dalje ostaje dužan banci. Posebno se zahvaljujemo gospođi Jorgovanki Tabaković, guverneru NBS, koja je članovima Odbora za finansije detaljno obrazložila suštinu seta finansijskih zakona, Predloga zakona o izmenama i dopunama Zakona o bankama, o zaštiti korisnika finansijskih usluga, o deviznom poslovanju, o Zakonu o NBS, obrazložila je mehanizme zaštite i olakšice koje će imati korisnici stambenih kredita, mehanizme nadzora i ovlašćenja NBS u postupcima kontrole u slučajevima neovlašćenog obavljanja deviznih poslovanja i posebno dodatnu zaštitu javnih sredstava na teret onih koji prouzrokuju ovakvu situaciju, odnosno samih banaka. Za buduće korisnike stambenih kredita od značaja su i rešenja kojima se ograničavaju kamatne stope i kamate na kreditne kartice. Ograničenja kamatne stope u primeni od 1. januara 2025. godine da bi se u slučaju naglog rasta ostavilo više vremena za usklađivanje. Kada je u pitanju kupovina zlata, naša poslanička grupa pozdravlja rešenje uvođenje prava treće kupovine NBS, to za nas znači da je prioritet državne politike očuvanje prirodnih resursa Srbije i da se uz poštovanje tržišnih principa uzimajući u obzir cene zlata na svetskom tržištu radi na uvećanju deviznih rezervi. Za poslaničku grupu SVM važni su i predlozi za promene na primer, prihvaćen je predlog Pokrajinskog sekretarijata za obrazovanje Propisa Uprave nacionalne manjine, nacionalne zajednice da su i srednje škole dužne da pored do sada propisanih uslova podnetu zahtev za verifikaciju i kada se promene propisi koji regulišu specifičan obrazovni profil, kao i metodološko usklađivanje za našu poslaničku grupu kao i za sve manjinske stranke važno je da se u tri zakonska predloga termin „izborni program“ menja terminom „izborni predmet“, da bi se naglasilo da su i ovi predmeti obavezni, jer se osam manjinskih jezika izučava u okviru izbornog predmeta Maternji jezik sa elementima nacionalne kulture. Na kraju, želeo bih da kažem da naša stranka Savez vojvođanskih Mađara od osnivanja se zalaže za glas razuma, jer glas razuma nema alternativu. Hvala na pažnji. 

ANA BRNABIĆ: Hvala vam, poštovani narodni poslaniče, hvala na hrabrosti, hvala na strpljenju. Toliko o tome kako se bore narodni poslanici. Reč ima narodni poslanik Miloljub Albijanić. Izvolite. 

MILOLJUB ALBIJANIĆ: Uvažena predsednice Narodne skupštine, ministri, poštovani narodni poslanici, čuju ovo građani i studenti, nadam se, sasvim, sasvim dobro. Ja znam da je ovo specifična situacija, inače sam imao u skorije vreme operaciju polipa na glasnim žicama i danas sam imao izvesnih problema od dima i suzavca i još šta je sve bacano ovde, ali, krenimo na tačke dnevnog reda. Pred nama se nalaze zakoni, Zakon o visokom obrazovanju, koji, između ostalog, ispunjava četvrti studentski zahtev. Ali, moram reći da se naše društvo nalazi u izvesnoj specifičnoj političkoj situaciji, čemu ste mogli da svedočite i danas. Nazvaću tu situaciju političkom krizom, jer se država nalazi u jednoj šahovski rečeno pat poziciji. Posle pada nadstrešnice i pogibije 15 ljudi, i dvoje teško povređenih, dvoje ministara je podnelo ostavku, jedan je uhapšen. Direktorka infrastrukture železnice je uhapšena a određeni inženjeri i druga lica su takođe uhapšeni. Pre izvesnog vremena premijer je podneo ostavku, a konstatovaće se uskoro i da je Vlada pala. Sve je to uzrokovano neadekvatnim upravljanjem krizom. Studenti su započeli svoje proteste pre svega zbog torture i fizičkog povređivanja koje su doživljavali na ulici. I kao što se i dešava kad je ozbiljna kriza u toku, mnogi su se razbežali kao miševi, tu su kad se deli plen. Ali, kad treba rešavati krizu, onda sledi bežanija. Predsednik je takoreći ostao sam. Naime, da se vratim na studentske proteste. Studenti su u najvećem delu Srbije u protestu već tri meseca, a jedan deo srednjih i osnovnih škola je u štrajku. Svaki istoričar da bi se približio istorijskoj istini mora sebe staviti u poziciju posmatrača događaja baš u ono istorijsko vreme kada se to dogodilo. Svako od nas, da bi razumeo studente, mora sebe staviti u poziciju njihovog posmatranja na stvari i u njihov položaj, iz njihovog ugla, a zatim iz opšte čovečanskog ugla. Možemo pristupiti studentskom protestu na različite načine i možemo da se ne slažemo oko forme, kako se putem plenuma stupilo u takav oblik protesta, ali kao profesor želim da vam kažem da je ovde potrebno da se koncentrišemo oko same suštine. Ponoviću vam. Dakle, možemo da se razlikujemo oko forme, kako je do protesta došlo, ali kao profesor želim da se koncentrišemo na suštinu i jasno i nedvosmisleno kažemo - studenti su u pravu i treba da im odamo priznanje za to što su u pravu. Treba da kažemo da su njihovi zahtevi da institucije rade svoj posao iskazani zapravo na najbolji mogući način, a suština je da i mi insistiramo da institucije rade svoj posao. To je valjda normalni ljudski zahtev, normalan zahtev svakog čoveka, a trebalo bi da bude zahtev i ovog parlamenta, nažalost. Ali, ovde imamo jedan mali problem. Dakle, studenti nama kažu - institucije treba da rade, ali smo svedoci da institucije visokog obrazovanja, fakulteti, nažalost, ne rade. Oni koji zahtevaju da sve institucije rade, njihova institucija ne radi. Šta učiniti da se reši taj problem? Moramo da raspetljamo Gordijev čvor i ja sam došao sa izvesnim predlogom. Zdrava Srbija smatra da ipak treba naći način za dijalog i način za rešenje da svi ni ne budu zadovoljni. Evo predloga: Pod jedan, da se ne delimo, već da pokažemo istinsko državno i narodno jedinstvo. Kako to uraditi? Tako što ćemo organizovati jedan skup na kome ćemo pozvati, zamoliti Njegovu svetost patrijarha srpskog Porfirija, predsednika Srpske akademije nauka, studente, rektore i profesore, predsednika Republike, predsednicu Narodne skupštine, šefove poslaničkih grupa i u jednom dokumentu će ovi učesnici demonstrirajući jedinstvo saopštiti da su studenti u pravu i da im odajemo priznanje. Takođe, da smo saglasni sa njihovim dokumentom koji su pre nekoliko dana napravili i nazvali ga "Studentski edikt", smatrajući da je to dokument vrednosnog karaktera. Dakle, najveći autoriteti u Srbiji da povedu dijalog. Za to se zalaže Zdrava Srbija. Pod dva, narednim korakom, a to je formiranje Vlade Republike Srbije, jasno i razgovetno, programom i sastavom Vlade, pokazati opredeljenje da su nam važni kompetentni i stručni ljudi sa integritetom. Taj program i taj sastav znači onaj neophodni preobražaj ili promenu koju ljudi od nas očekuju. To je ono što kažemo da je potrebno da sami promenimo. Takva Vlada mora biti garant stabilnosti, jačanja institucija, rešavanja problema i razvijanja duha tolerancije i uvažavanja. Pod tri, parlamentu povratiti autoritet i ugled, kao institucije koja ima najvišu zakonodavnu i kontrolnu funkciju, primenjivati Poslovnik i to za sve poslanike, bilo da oni pripadaju vladajućoj većini ili opoziciji. U parlament uvesti dogovor a poštovati Poslovnik do krajnjih granica. Država je organizovano opštenje ljudi povezanih među sobom duhovnom solidarnošću, koji uz to prizivaju tu solidarnost ne samo razumom nego je podržavaju i snagom patriotske ljubavi, žrtvene volje, dostojanstvenim i hrabrim postupcima. Država u svojoj duhovnoj suštini nije ništa drugo nego otadžbina oformljena i ujedinjena javnim pravom ili drugačije rečeno mnoštvo ljudi povezanih zajedništvom duhovne sudbine koji uz to žive u jedinstvu na temelju duhovne kulture i pravopoznanja, pa kad naši studenti traže pravdu to je zapravo istinski osećaj koji je pokazao još i Cvijić. On je istraživao karakter našeg naroda. Cvijić kaže: „Srbi su narod sa istinskim osećanjem za pravdu“. Prema tome, mi imamo primere iz naše prošlosti, primere koji treba da budu naš putokaz kao što su Sveti Sava ili Njegoš ili potonji Vuk i Dositej ili Stojan Novaković, Tesla, Pupin i Mika Alas, pa Ivo Andrić i Crnjanski. Oni su postali i trasirali taj naš put i predstavili ga čitavom svetu. Pokažimo se dostojni da takav put mi možemo da nastavimo. Znam da postoji latinska izreka „dok si srećan imaćeš mnogo prijatelja, ali ako nastupe teška vremena ostaćeš sam“. Hajde da se ujedinimo i da kažemo da nismo sami. Iza nas su časni preci. Mi ćemo se sabrati u odbranu otadžbine. Budućnost su naši mladi kojima moramo biti častan uzor. Neka nas vodi kultura srca, savest i osećanja, kultura istraživanja, kultura služenja otadžbini i našem nacionalnom interesu. Takvu kulturu da prenosimo mladima u procesu vaspitanja i neka se prenosi sa jednog pokolenja na drugo. Srpska pravoslavna crkva je temelj naše duhovnosti i svi mi potičemo od istočnih otaca. Nemojmo praviti ni razlike između našeg verujućeg srca i religioznog osećanja u odnosu na katolike koji veru vode od volje prema razumu ili protestanata koji veru vode od razuma prema volji, da ne kažem da su Isus i Muhamed svima bliski, da kažem da sve snage saberemo u jedinstvu i ljubavi. Pokušajmo i učinimo napor da ove tri stvari uradimo zajednički, da sazovemo jedan stub koji će odobriti patrijarh i predsednik Akademije, stub koji će označiti početak dijaloga i označiti želju da želimo da gradimo našu zemlju na najbolji mogući način. Hvala vam. 

ANA BRNABIĆ: Hvala vam, poštovani narodni poslaniče. Sada reč ima narodni poslanik Milenko Jovanov. Izvolite. 

MILENKO JOVANOV: Hvala. Poštovana predsednice parlamenta, poštovani članovi Vlade, poštovani poslanici koji to jeste, narod Srbije ima prilike sada da vidi kako izgleda ono za šta se zalaže opozicija i koliko ti ljudi ne vode računa ni o čemu i ni o kome, osim o sebi. Danas na dnevnom redu nalazi se zahtev, 4. zahtev studenata. To je ono što su i sami rekli da je za njih prihvatljivo, međutim oni nisu glasali da se ta tačka dnevnog reda danas uopšte nađe na raspravi, i to je jako važno da građani znaju. Sa druge strane, umesto da su raspravljali o tome, umesto da su govorili o tome oni su izabrali da celu ovu salu i celu ovu Skupštinu, ovu instituciju pretvore u bojno polje, u jednom momentu je zaista to tako i izgledalo, naravno na radost onoga ko je ovo uveo u politiku, na radost onoga čija je ovo ideja od samog početka bila, dakle na radost Aljbina Kurtija koji je ovo radio u Prištini mnogo pre njih. Onda možete, dragi građani, da vidite koliko je jadna naša opozicija i koliko su svi ovi jadni ljudi i bedni da nisu u stanju ni da smisle ništa drugačije nego da kopiraju Aljbina Kurtija, i to ne od ove, nego od pre nekoliko godina. Dakle, oni nisu u stanju da iskopiraju Aljbina Kurtija ni ono što radi sada, nego ono što je radio u neko prošlo vreme. Postavlja se pitanje zašto se to danas desilo i zašto imamo ovaj haos koji možete da vidite? Ovi ljudi ne predstavljaju više nikoga i to je ključni problem sa kojim se oni suočavaju. Od njih su se ogradili studenti, od njih se ograđuju građani na ulici koji protestuju protiv nas, od njih se ograđuju u članovi njihovih porodica, od njih se ograđuju svi. Od njih se nije ogradio samo onaj ko nije imao priliku da kaže da se od njih ograđuje, svi ostali jesu. Onda se postavlja pitanje šta je ovo ovde? Ovo je osveta. Ovo je njihova osveta studentima koji ih neće, Srbiji koja ih neće, institucijama u kojima ne mogu da pobede, ovo je osveta onih koji nisu u stanju da formiraju politiku, osveta onih koji nisu u stanju da osmisle bilo šta kreativno, ovo je osveta onih koji neće da institucije u ovoj zemlji rade. Podsećam vas, dragi građani, da je jedan od zahteva studenata upravo to da institucije rade svoj posao. Jel ovo institucija? Pa, jeste. Kakva institucija? Najvažnija institucija u ovoj zemlji? Pa, ko sprečava ovu instituciju da radi svoj posao? Pa, upravo predstavnici opozicije, oni koji kažu da su za studente, oni koji kažu da podržavaju studentske zahteve. Evo vidite kako ne daju da institucije rade svoj posao, baš kao što nisu dali Tužilaštvu u Novom Sadu da radi svoj posao, pa su ga blokirali danima, iako je baš to Tužilaštvo u Novom Sadu moralo da odgovori na pitanje ko treba da odgovara za pad nadstrešnice. Dakle, oni ne žele da rade institucije. Oni ne žele da se ispune studentski zahtevi i onda se ponovo postavlja pitanje – a zašto? Pa, zato što, kada se ispune studentski zahtevi, oni više ne postoje u javnom i političkom životu ove zemlje. Oni su i ovako ništa, a onda će i verifikovano biti ništa, ništa sa onom plavom zvezdicom kao na društvenim mrežama, jer onoga momenta kada studenti ispune svoje zahteve i vrate se studiranju, onoga momenta kada se deca budu vratila u škole, onoga momenta kada prestane haos u ovoj zemlji, tog momenta oni više nemaju nikakvu ulogu. Tog momenta oni se suočavaju sa sobom, sa svojim ništavilom i svojom nebitnosti na političkoj sceni. Ovoga dana, poštovani građani, da se održe izbori niko od ovih ljudi koji vidite ne bi prešao cenzus. Apsolutno nikoga od ovih ljudi ne biste videli u parlamentu. Ovoga dana da se održe izbori, od ponedeljka bi ovi ljudi mogli da dođu u Skupštinu samo kao turisti, da im turistički vodič kaže gde su nekada sedeli, da im turistički vodič pokaže šta je ono što Skupština danas ima da izloži, da im turistički vodič pokaže gde se nalazi biblioteka i šta novo ima u biblioteci, mada sumnjam da su u biblioteku uopšte i ulazili. Dakle, da bi spreči sopstvenu nebitnost, da bi sprečili svoje nestajanje s političke scene, oni su u stanju da ovu instituciju survaju u propast. Oni bi bili u stanju, poštovani građani, i imajte to u vidu, celu Srbiju da gurnu u pogibiju i u smrt. Ovo su ljudi koji su govorili o građanskom ratu u prethodnim mesecima. Ovo su ljudi koji su govorili da se mi nalazimo u građanskom ratu, samo kažu nema oružja. Pa, evo danas su doneli i oružje. Danas su doneli i oružje. Danas su doneli šok bombe. Danas su doneli topovske udare. Danas su doneli baklje. Danas su doneli suzavce. Danas je Miloš Jovanović prskao u oči biber sprejom poslanici Srpske napredne stranke. Sve smo to imali danas prilike da vidimo. Dakle, bes je ogroman. Neizvesnost pred njima ne postoji. Oni izvesno znaju da idu u političku prošlost i zato mi moramo da budemo mirni i moramo da radimo svoj posao. Znam, dragi građani, i dobijam i poruku, šta govorite i šta vam je ideja. Znam da biste najviše voleli da se sa ovim ljudima obračuna onako kako se sa šljamom i ološem obračunava u svakoj zemlji. Znam to. Ali, sa druge strane, ako imamo miran i trpeljiv odgovor, njihova osnovna ideja, a to je da izazovu građanski rat u Srbiji, neće uspeti. Da odgovorimo na bilo kakav drugi način, odgovorili bismo im onako kako oni žele. Prvo bi od sebe pravili žrtve, a onda bi u svakom pogledu gledali da izazovu opšte sukobe i građanski rat. Za one koji smatraju da nasiljem misle da promene vlast, da je prihvatljivo da se nasiljem promeni vlast, želim da kažem samo dve stvari, prvo, nećete uspeti u tome, i kao što vidite, ni oni neće uspeti u tome, neće, jer od toga nema ništa. Dakle, prvo, nasiljem se neće postići ništa, a drugo, malo mi je čudno da pretite nasiljem, kako ćete da nas šamarate, jašete, kako ćete da radite ovo i ono, a onda kao zečevi pobegnete kada pogrešno protumačite i izmislite, na kraju krajeva, izjavu predsednika Republike, koji je rekao u Boru da će pozvati sve građane Srbije da dođu u Beograd da se održi jedan veličanstveni skup, a vi to protumačite kao poziv na nekakav kontra-miting, ili ne znam šta. Dva dana se tresete ne od onoga što je predsednik Vučić rekao, nego od onoga što ste vi umislili da je on rekao. Pa, vas je strah od same ideje da se suočite sa nekim. Pa, vi stvarno mislite da ćemo mi da idemo u koloni po jedan, a vi da nas maltretirate. Ne znam šta bih vam rekao, ali jako grešite u svojoj proceni. Mi ćemo, kao što vidite, poštovani građani Srbije, da radimo i mi ćemo danas da raspravljamo i sutra ćemo da raspravljamo i ovih dana ćemo da vodimo raspravu o važnim predlozima zakona koji se nalaze na dnevnom redu. Mi ćemo, poštovani mladi ljudi u Srbiji, da vam omogućimo da kupujete stanove, kuće, nekretnine po jeftinijim kamatama, dakle, da to plaćate po povoljnim uslovima. To ćemo mi da vam omogućimo, a oni vam to ne daju. Pitajte ih zašto? Ja razumem da Miloš Jovanović nema problem sa stanom, on ima pet stanova u centru Beograda, pa mu nije bitno da li ćete vi ili nećete kupiti jedan, da možete da se odvojite od roditelja. Nama je bitno. Nama je bitno. Nama je bitno da pokrenemo taj točak, da se banke uključe i da to kasnije bude stalni program za mlade ljude u Srbiji da mogu jeftino da kupuje nekretnine, da zasnivaju porodice, da se podiže natalitet i sve ostalo. Nama je bitno da se verifikuje i ratifikuje ovaj sporazum, da se izglasa Sporazum sa Egiptom. Nama je bitno da uđemo na afričko tržište. Nama je bitno da naši poljoprivrednici mogu da prodaju svoje poljoprivredne proizvode u Africi. Nama je bitno da mogu ljudi od poljoprivrede još više da zarade, da ne pričamo o onome šta smo sve dali i kolike subvencije danas poljoprivreda dobija iz budžeta. Ali, želimo i da naš poljoprivredni proizvod uđe na svako tržište ove zemlje. Zato nam je bitan taj sporazum. Zato ćemo da ostanemo ovde i pored ove halabuke koju oni prave, jer ne mogu oni da pobede halabukom, mogu da pobede možda argumentima, kada bi ih imali, ali ih nemaju, a onaj ko nema argumenata, vidite i sami čemu pribegava. Važno nam je poštovani građani, dragi sapatnici, ako mogu da kažem, svi mi koji imamo kredite stambene ranije uzete, da nam Narodna banka Srbije ispuni ono što je predložila ovim izmenama i dopunama zakona, da se ograniče kamatne stope, da ne mogu to da nam podižu kako im padne na pamet. Nama je stalo da vi možete da funkcionišete i da imate kredit i da ga plaćate. Njima nije. Zašto? Zato što njima krediti ne trebaju. Kome od njih treba bilo kakav kredit? Šta oni znaju kako izgleda kada te pozove službenik banke i kaže – nisi platio ratu kredita, kada možeš da je platiš, da li možeš sutra ili prekosutra? Šta oni znaju o tome? Baš ih briga za sve to. Nas, dragi građani, čeka mnogo važan period posle svega ovoga. Dakle, mi ćemo ove zakone, o njima ćemo raspravljati, mi ćemo ove zakone izglasati. Posle toga, glasaćemo za novu vladu Republike Srbije. Kao što ste imali prilike danas da čujete nekoliko puta, njima je ključno da oni budu ministri u toj vladi, i zato traže, doduše, odustali su od ovih ekspertskih, pošto znaju da nisu eksperti ni za šta, dakle, hajde da vidimo da se formira neka prelazna vlada. Prelazne vlade, zahvaljujući čvrstini, odlučnosti i stavu predsednika Republike Aleksandra Vučića, biti neće, i nijedan ovaj poslanik koga ovde vidite, dakle, i da nekim čudom dođe do toga da se predloži nekako ta prelazna vlada u ovom parlamentu, nijedan poslanik za to glasati neće. Pa, neka izglasaju svoju prelaznu vladu na nekom plenumu, neka se izdvoje ovakvi kakvi su, neka se dogovore ko će biti za šta ministar i neka uživaju, neka misle da su ministri. Oni su, poštovani građani, na prošloj sednici, kada su ministri ustali iz svojih klupa i otišli iz sale, seli na mesta na kojima sede ministri, jer valjda misle da onog momenta kad sedneš na mesto gde sedi ministar, tog momenta postaješ ministar. Kao što to nije istina, kao što je to glupost neviđena, tako je glupa i njihova prelazna vlada za ovu zemlju, ali nije za njih, jer je to još jedan pokušaj da u ovom svom haosu, pokušaju da isposluju nešto za sebe, da na studentskom radu, da na aktivizmu studenata oni postanu ministri, ne studenti. Zašto je ovo bitno, poštovani građani? Zato što i ti studenti kažu da ih neće i rekao sam već, ograđuju se od njih, a sa druge strane, i neke druge političke organizacije i neke druge političke grupacije koje su danas mnogo jače od svih njih zajedno kažu da neće njih da vide čak ni u toj prelaznoj vladi, koje biti neće. Dakle, za njih više nema mesta nigde. Eto, to vam je otprilike ono što oni rade. Sa druge strane, da nastavim, ono što nas očekuje je izbor redovne Vlade Republike Srbije, u punom kapacitetu, Vlade koja će imati podršku ovog parlamenta i Vlade koja će nastaviti da razvija Srbiju. U Vladi koja će nastaviti da razvija Srbiju ne mogu biti oni koji su prvo radno mesto dobili zahvaljujući tome što su postali poslanici u prethodnom mandati, ne mogu oni koji su i danas studenti, ne mogu oni koji su pokrali sve što se moglo pokrati u vreme kada su obavljali javne funkcije. Ti ljudi nemaju mesta u Vladi koja će raditi za Srbiju. Zato eventualno mogu u toj njihovoj prelaznoj, ali kažem, samo pod uslovom da izglasa plenum. Evo, sad oni ovako izađu napolje, kažu mi smo plenum, izglasali smo prelaznu vladu, pa nek se dogovore ko će šta da bude u toj vladi. Dalje, kada ta Vlada stupi na dužnost, nas čeka jako važan posao, a to je da se sve ovo što su uradili u prethodnim godinama, u prethodnim mesecima, a da vas podsetim zašto kažem godinama, zato što su i 2023. godine radili isto, i 2024. godine radili isto, dakle, sve ono što rade unazad u ovom periodu, da sve to nekako smirimo, spustimo, da komšija sa komšijom razgovara, iako zna da ovaj glasa za drugu političku stranku. To je san naš i to je vizija naše Srbije, da ljudi znaju da ne podržavaju istu politiku, a da se zbog toga ne hvataju za gušu, da zbog toga niko nikoga neće da jaše, da zbog toga niko nikoga neće da kolje, kao što oni kažu da će da rade. To je ono kakvu mi Srbiju sanjamo i želimo i postići ćemo to uz vašu podršku, kao što ste i uvek davali podršku za normalnu, pristojnu, stabilnu Srbiju. Ova Srbija njihova, Srbija progona, Srbija u kojoj se prave liste nepodobnih, Srbija u kojoj se obeležavaju kuće u kojima ljudi žive, a ne sviđa im se šta ti ljudi misle, ta Srbija nema perspektivu, ta Srbija nema budućnost i ta Srbija, ta nasilnička Srbija, koja vodi u građanski rat, će nestati sa političke scene onog momenta kada oni nestanu sa političke scene, znači, vrlo brzo. Onda da se vratimo tome da nam škole rade, da nastavnici u školama shvate da su oni tu zbog dece, a ne deca zbog njih, da imaju pravo na svoj politički stav, da imaju pravo na svoj oštar opozicioni politički stav, ali da nemaju pravo da uskraćuju deci prvu ljubav, simpatije, razmenu užina, priče o tome kako i šta će da rade na raspustu, da analiziraju ko je kakav film pogledao. Nemate pravo to da radite, dame i gospodo prosvetni radnici. Nemate pravo da ostavite dete sa naučena četiri slova azbuke, jer mora da nauči sva slova. Moraćemo da pronađemo način kako ćemo da premostimo sve ove mesece nerada u prosveti, kako će ta deca koja završavaju školu moći da se upišu, moraćemo da odgovorimo na pitanja kako će se nastaviti školska godina na fakultetima, jer i tu, za razliku od njih, mi mislimo na vas, poštovani studenti, jer je nama stalo da vi završite svoje fakultete i onda služite ovoj zemlji i sebi naravno ispunjavate svoje ambicije. Njih naravno nije briga, jer evo ovaj što dovikuje on prvi nikada nije završio fakultet, a stariji je od mene čovek, njih baš briga da li ćete vi ikad završiti fakultete. Oni bi najviše voleli da vi doveka ne idete na nastavu, da vi narednih godina protestujete i blokirate, jer je to jedini način da oni žive. Nama je sa druge strane važno da se vaši zahtevi ispune, jer vaši zahtevi za nas apsolutno nisu bili neprihvatljivi od prvog trenutka. Kada ste rekli da se daju sva dokumenta vezana za nastrešnicu, dali smo. Rekli ste – nije to, dajte još, dali smo još. Tražili ste da ne odgovara onaj koji je učestvovao u napadu na policiju, ko je pravio haos, i to ste dobili. Tražili ste da odgovaraju oni koji su odgovorni, koje institucije ove zemlje proglase za odgovorne ili sumnjaju da su odgovorni. Evo, da vas obavestim, ako niste znali, podignuta je optužnica, danas je podignuta optužnica, za osumnjičene za ono što se desilo što se tiče nastrešnice, ali da vas obavestim i o tome da su upravo Šolakovi mediji, mediji koji nikako ne podržavaju vlast, danas objavili ili ovih dana, juče ili danas objavili mišljenja stručnjaka za koje vam je takođe stalo i do koga vam je takođe stalo, a koje kaže da bi ta nastrešnica pala ovako ili onako i da nema veze sa korupcijom nego sa nemarom. Hajde da vidimo da li ćete poverovati. Ja vam pozivam da pogledate to sve, pa da li ćete poverovati svim tim ljudima? Uglavnom, to su ta tri vaša zahteva, ono što je do nas, to je ovaj četvrti. Dakle, precizirali ste ono što ste mislili da je bitno za univerzitet, predstavnici univerziteta su proširili svoju autonomiju u odnosu na Republiku Srbiju kao što vidite ni sa čim nemamo nikakav problem. Mi ćemo danas raspravljati i glasati za to da se vaš četvrti zahtev ispuni, a razmislite dobro, ja sam neke odgovore ponudio, zašto ovi ljudi koji kažu da vas zapravo podržavaju u borbi protiv nas nijedan vaš zahtev nisu želeli da ispune nikada nijedan? Imali su jedan jednostavan zahtev koji ste im postavili, vrlo jednostavan koji je glasio - nemojte dolaziti na naše skupove, nemojte se grebati o ono što mi radimo, a oni su nastavili da dolaze na vaše skupove, da šalju selfije, da se diče kako su zapravo oni predvodnici onoga što vi radite. Moraćete te ograde malo ozbiljnije da pravite od njih, očigledno je da je ovo po onoj narodnoj - „pustio bih ja njega, ali neće on mene“. I to vam je tako stalno. Nema tragedije na koju se nisu nakačili, nema pokušaja koji nisu primenili u ovoj Skupštini da je zaustavi da radi. Kao što rekoh i da zaključim time, Srbija će nastaviti, Srbija neće stati, ma koliko se oni trudili, Srbija će biti divno mesto za život za sve njene građane zahvaljujući nama, a ne zahvaljujući njima. Srbija će nastaviti svoju politiku. Srbija će nastaviti politiku predsednika Vučića. Srbija će nastaviti politiku koja je danas, po prvi put posle dugo godina, svrstava na stranu onih koji su pobednici na izborima u svojim velikim zemljama. Neće zaustaviti taj put Srbije. Neće nas vratiti ni preko USAID, ni preko bilo koga drugog, neće nas vratiti ma koliko para upumpali, ma koliko pokušaja imali, ma koliko nasilni bili. Neće nas privezati lancima za svoje liberalno-fašističke gubitnike koje više niko u svetu neće. Neće Srbija biti jedina liberalno-fašistička zemlja zato što to oni hoće! Neće! Dakle, ispunićemo vam zahtev, a onda vi vidite šta ćete i kako ćete dalje za Srbiju ili dalje sa njima. Mi smatramo da vam je tu izbor lak, jer uz svakom izboru Srbija mora biti jedini izbor i uvek za Srbiju i samo za Srbiju. Hvala vam. Živela Srbija. 

ANA BRNABIĆ: Hvala narodni poslaniče. Mi nastavljamo sa radom. Još jednom ću reći, dok sam ja na čelu Narodne skupštine Republike Srbije i dok je SNS deo parlamentarne većine i okosnica parlamentarne većine, ova Narodna skupština će raditi. Dok sam ja na čelu Narodne skupštine, možete da pištite, možete da vrištite, možete da koristite vuvuzele, sada smo videli i jaja i šok bombe i suzavce i sve ono čemu vas je naučio Aljbin Kurti, ali mi ćemo nastaviti da radimo. Narodna skupština Republike Srbije će nastaviti da radi. Pomirite se sa tom činjenicom. Ako ne želite da radite, napustite salu Narodne skupštine. Ako želite da smetate i dalje pokazujete građanima Republike Srbije kakve ste siledžije i nasilnici, teroristi pre nego političari, i to je u redu. Nećete nas sprečiti da nastavimo da radimo. U tom smislu, želim da obavestim narodne poslanike da danas nećemo imati pauzu za ručak zato što je potrebno više da radimo, efikasnije da radimo i da dođemo do toga da što pre usvojimo izmene i dopune Zakona o visokom obrazovanju kako bi studenti u blokadama znali i videli da je taj zahtev realizovan, ispunjen i da smo mi tu za njih. Pošto nemamo više prijavljenih po poslaničkim grupama, idemo na listu. Reč ima Slađana Šušnjar. Izvolite. 

SLAĐANA ŠUŠNJAR: Poštovana predsedavajuća, poštovani ministri, poštovane kolege, pre svega, kao članica SDPS i kao žena, želim da osudim nasilje koje se danas desilo u Skupštini prema našim koleginicama, a koje su bile na svom radnom mestu. Isto tako, smatram da je važno da danas razgovaramo o Predlogu zakona o izmenama i dopunama Zakona o visokom obrazovanju, jer sa ovim izmenama i dopunama visoko obrazovanje postaje dostupnije i svakako kvalitetnije. Troškovi školarine samofinansirajućih studenata na visokoškolskim ustanovama čiji je osnivač Republika Srbija umanjuju se za 50%. Studentima će se direktno iz budžeta refundirati polovina iznosa školarine koje su studenti platili visokoškolskoj ustanovi i ovim izmenama budžet za visoko obrazovanje se povećava za 20%, odnosno 12 milijardi dinara, što je u skladu i sa zahtevom studenata. Kroz veća izdvajanja iz budžeta sigurno je da će se kvalitet visokog obrazovanja podići. Sada se prvi put uvodi obaveza osnivača da obezbedi sredstva za troškove studijskih programa i ustanova, isto tako da se obezbede dodatna sredstva za povećanje plata zaposlenih u visokom obrazovanju od plata za mart mesec ove godine. Ono što je posebno važno jeste da se unapredi relevantnost visokog obrazovanja uvođenjem različitih programa, između ostalog i programa postdoktorskih usavršavanja. Mislim da danas treba da razgovaramo o regulisanju dodatnih prava nastavnika i saradnika u pogledu plaćenog odsustva, mirovanja prava i obaveza iz radnog odnosa i izbornog prava. Ovim izmenama i dopunama obezbediće se da nastavnici ne ostanu bez nastavnog znanja i zvanja i ugovora o radu u slučaju da konkurs ne bude sproveden u zakonom predviđenom roku za to. Dalja internacionalizacija visokog obrazovanja podrazumeva da se preciziraju uslovi i način upisa stranih studenata na naše visokoškolske ustanove. Visokoškolske ustanove dobijaju još veću autonomiju kroz promenu sastava organa upravljanja i to je ono što je veoma važno. Menja se učestvovanje predstavnika osnivača sa 30 na 25% u korist zaposlenih i isto tako zaposleni učestvuju sa 60 umesto do sada sa 55% svojih predstavnika. Predstavnici studenata ostaju isti 25%. Skraćuje se mandat organa upravljanja sva četiri na tri godine. Jasnije se definiše trajanje master akademskih studija u odnosu na prethodno završene studije, a sve to doprinosi unapređenje teksta zakona kroz preciziranje i usklađivanje pojedinih odredaba. Socijaldemokratska partija Srbije smatra da bi danas trebali razgovarati o setu zakona koji se odnose i na osnovno i srednje obrazovanje, a posebno o radnom statusu veroučitelja, koji će izmenama i dopunama ovog zakona moći da zasnuju odnos na neodređene radno vreme uz saglasnost nadležnih organa, tradicionalne crkve ili verske zajednice kojoj pripadaju. Isto tako, naši građani treba da znaju da se državna matura za učenike koji završavaju srednje obrazovanje za četvorogodišnje trajanje pomera za školsku 2028. - 2029. godinu. Ono što posebno bi trebali svi ovde da pohvalimo, uvažimo i da o tome razgovaramo, jesu krediti koji se uvode za mlade i pored značaja obrazovanja, o kome sam do sada govorila, vrlo su važni efekti i standardi politike, koji imaju uticaj na brojne oblasti života, zasnivanje braka, porodice, karijere, odlučivanju o mestu stanovanja, ali isto tako i pronalaženju posla u tom mestu. Subvencionisani krediti - zahvaljujući njima, oslobođena su plaćanja troškova kredita mladi ljudi, učešće se smanjuje sa 20% na 1%, i takođe država će subvencionisati kamatne stope u prvih šest godina, u periodu kada mladi započinju svoju karijeru. Ulaganjem u mlade, ulažemo u bolju i sigurniju budućnost. Iz tih razloga Socijaldemokratska partija Srbije podržaće set ovih zakona. Hvala vam. 

SNEŽANA PAUNOVIĆ: Hvala vam. Reč ima prvi potpredsednik Vlade, ministar Siniša Mali. Dobro, hajde onda nastavljamo po listi, pa ćemo da vidimo šta je sa sistemom, pa će ministar da se javi nakon toga. Dakle, sada reč ima narodni poslanik Hadži Milorad Stošić. Izvolite. 

HADŽI MILORAD STOŠIĆ: Poštovana predsedavajuća, uvaženi članovi Vlade sa saradnicima, dame i gospodo narodni poslanici, poštovani građani Srbije, na samom početku ove sednice istakao bih da će poslanička grupa PUPS-Proletera-Poljoprivrednika Srbije - PUPS solidarnost i pravda, u danu za glasanje podržati ove predloge dnevnog reda i glasati za. S obzirom, da obimnost dnevnog reda, danas na sednica. Osvrnuću se na nekoliko oblasnih koji obrađuju predlozi iz zakona koji su danas na dnevnom redu. U prvom redu najviše pažnje i interesovanja javnosti probudili su predlozi zakona koji se tiču oblasti obrazovanja i garantnih šema za kredite, za stanovanje za mlade. Iako je naša partija pre dve decenije, izvorno osnovana pre svega kao stranka koja se primarno bori i interesuje za poboljšanje ekonomskog i socijalnog položaja penzionera i socijalno ugroženih građana, odnosno za status i maternji položaj naših najstarijih sugrađana mi ćemo svakako podržati i predloge ovih zakona koji se dati brojne ekonomske olakšice vezane za položaj mlađih kategorija stanovništva. Dobro je što se predloženom Sedmom tačkom dnevnog reda predviđa državno subvencionisanje stambenih kredita za mlade u iznosu od 15 miliona evra. Ovim zakonom se potvrđuje značaj projekata koji se realizuju preko Ministarstva za brigu o selu, posebno značajna data podrška je kupovina seoske kuće sa okućnicom na selu za mlade bračne parove, kojom se dosad dodelilo 3.520 kuća za ukupno oko 16 hiljada stanovnika, od toga za pet hiljada dece, koja danas imaju svoj dom. Za ovu kalendarsku godinu budžetom je planirano 750 miliona dinara, što znači za oko 680 kuća ili bračnih parova za oko 2.500 osoba, od toga oko 700 dece. Ponoviću svoj stav, što sam na nekim ranijim sednicama više puta govorio, a to je da bi kao država trebali da ponovo revitalizujemo sistemsku državnu, masovnu, direktnu izgradnju stanova za sve kategorije u narednim periodima. Naravno, sve to bi moglo biti osavremenjeno i primereno današnjoj situaciji. To bi iziskivalo duže planiranje i pripreme, ali mislim da bi takav kontinuiran program dao dugoročno odlične rezultate i daleko veće efekte od subvencionisanja bankarskih kredita, što je trenutno jedino moguće rešenje za pomoć mladim ljudima, da dođu do svoje prve nekretnine i prvih svojih stanova. Kod zakona u oblasti obrazovanja ključno je da će se ići na smanjenje iznosa školarina na visokoškolskim ustanovama, čiji će deo refundirati država iz svog budžeta. Samo se nadam da će niži iznosi školarine biti podstrek mladim ljudima da zaista prionu na studiozni rad i da ih ti iznosi finansijskih davanja njih, kao i njihovih porodica neće olenjiti i usporiti im studiranje. Izmenama Zakona o osnovama vaspitanja i obrazovanja rešiće se radno pravni položaj veroučitelja u pravcu stvaranja mogućnosti za njihovo stalno zapošljavanje u školama umesto dosadašnjih produžavanja ugovora, što je te nastavnike držalo u neizvesnosti, a školama davalo bespotrebne dodatne administrativne zabrane. U Četrnaestoj tački dnevnog reda nalazi se kraći predlog dopune Zakona o poljoprivredi i ruralnom razvoju. Njime se rešava pitanje mogućnosti korišćenja subvencija i podsticaja za poljoprivredno zemljište koje je svojinski pravno status postaje sporan iz različitih razloga, a pojedini poljoprivrednici i dalje koriste i obrađuju. U podacima smo videli da to prijavljeno zemljište uopšte nema. Naime, radi se da preko 70 hiljada hektara koji se nalaze u pravnoj neizvesnosti koje neko od poljoprivrednika obrađuje, pa je samim tim i opravdano da mu se uloženi trud u vreme nadoknade, kao i za redovno obrađivanje zemljišta koje ima u nespornom posedu. Istovremeno skrećem pažnju da se ovde ne radi o tuđoj zemlji, koju je neko nesavesno uzurpirao, da imamo još veće količine zemlje koja je svake godine u parlogu jer niko je ne obrađuje, a da interesenata koji bi je obrađivali sigurno ima. Iako je to osetljivo pitanje, raspolaganje tuđom celinom, mislim da bi ovde trebalo razmisliti kako da se takav režim stavi u svoju punu funkciju kroz odgovarajuća zakonska rešenja. Lično znam da su Ministarstvu za brige o selu imali neizvesni deo u pravcu poreske politike, formiranje zadruga što bi zahtevalo širi društveni konsenzus. Paketom zakona u oblasti bankarstva, deviznog i finansijskog poslovanja Narodna banka Srbije predložila je da se zakon u ovoj oblasti dopuni u pravcu daljeg osavremenjivanja odluka davanja dodatnih kontrolnih nadležnosti i mehanizama Narodnoj banci Srbije za nadzor poslovanja u oblasti digitalnih valuta i drugih savremenih sredstava plaćanja, a u vezi sa kojim smo mi kao Narodna skupština odgovarajućim zakonom već donosili tokom prošle godine. U okviru ovog dela zajedničkog jedinstvenog pretresa krenuo bih sa 18. i 19. tačkom dnevnog reda, odnosno na zakon kojim se daju finansijske garancije neophodne za završetak radova na gasovodu u pravcu Leskovac-Vranje. Ovo je veoma bitno i hitno, jer ćemo njenom realizacijom učiniti da našu gasovodnu mrežu gotovo u potpunosti približimo granicama sa Makedonijom, sa perspektivom da se u dogledno vreme i sa te strane uvede sa razvojnih sistemom drugih država i time još više dodatno osiguramo domaću energetsku bezbednost i stabilnost, posebno bitku za jug i jugoistok Srbije. Naravno, podjednako je važno i nastaviti rad na širenju druge međudržavne gasovodne mreže ka BIH i našoj Republici Srpskoj i izgradnju još jednog podzemnog skladišta u Loznici, pošto se zbog toga mogu ostvariti dodatni prihodi. Poštovani narodni poslanici, naša poslanička grupa PUPS-Solidarnost i pravda će u danu za glasanje dati svoju punu podršku za usvajanje svih zakonskih predloga sa dnevnog reda današnje sednice. Poštovani prijatelji, uvaženi građani Srbije, zahvaljujem se na pažnji. Želim vam svako dobro i živela Srbija. 

ANA BRNABIĆ: Hvala vam. Reč ima prvi potpredsednik Vlade, ministar finansija Siniša Mali. 

SINIŠA MALI: Hvala puno. Poštovani narodni poslanici, poštovani građani Srbije, javio sam se povodom novog zakona o visokom obrazovanju. Malopre je jedan poslanik rekao da je ukupno izdvajanje iz budžeta 12 milijardi dinara. Hoću samo da ispravim to, dakle, nije 12, nego 18 milijardi dinara predlogom novog zakona povećano izlaganje iz budžeta za visoko obrazovanje. Dvanaest milijardi je bio zahtev studenata da se poveća budžet za visoko obrazovanje za 20%, dodatnih šest je posledica razgovora i pregovora koje smo imali sa rektorima svih univerziteta iz Srbije, dakle ukupno 18 milijardi dinara za naše visoko obrazovanje. Inače, ono što mi je veoma važno, deo tog novca će se iskoristiti za smanjenje školarine, 50% smanjenje školarine za sve samofinansirajuće studente u Srbiji. To je prva izmena i veoma važna, ali dodatno pokrivamo takođe i rashode za zaposlene, kao i materijalne troškove visokoškolskih ustanova. Prvi put se uvodi obaveza osnivača, dakle države Srbije, da obezbedi sredstva i za troškove akreditacije sudijskih programa i ustanova u Republici Srbiji, kao i troškove relevantnih međunarodnih akademskih akreditacija. Dakle, i taj deo će pokrivati ubuduće država. Ono što je posebno važno regulišu se i dodatna prava nastavnika i saradnika u pogledu plaćenog odsustva, ako i u pogledu mirovanja prava i obaveza iz radnog odnosa i izbornog perioda i konačno učešće predstavnika države u organima upravljanja visokoškolskih ustanova se smanjuje sa 30 na 25%. Dakle, više prava upravljanja ide onima koji su zaposleni u visokoškolskim ustanovama i upravo je to bio jedan od zahteva svih univerziteta u našoj Srbiji, tako da smo na ovaj način ispunili ne samo zahteve studenata, nego i zahteve svih rektora svih univerziteta, državnih univerziteta u Srbiji. Još jednom ukupan iznos izdvajanja iz budžeta svake godine po osnovu ovog zakona, a za visoko obrazovanje biće 18 milijardi dinara, svake godine 18 milijardi dinara. Hvala puno. 

ANA BRNABIĆ: Hvala vam ministre. Reč ima Olja Petrović. Izvolite. 

OLJA PETROVIĆ: Hvala, uvažena predsednice Narodne skupštine. Uvaženi članovi Vlade, poštovane koleginice i kolege, poštovane građanke i građani Republike Srbije, na samom početku moram da osudim ovo sramno ponašanje opozicije koje vidimo od početka ove sednice, a videli smo i suzavac, videli smo i dimne bombe, vidimo sada i pištaljke i vidimo da njima apsolutno ništa nije sveto ni Srbija, ni narod, a ni naše koleginice kojima se trenutno bore za život. Ovu sliku koju danas šaljemo iz Skupštine može da bude samo na zadovoljstvo naših najvećih neprijatelja naše države kao što vidimo da je zadovoljstvo ovim što vidi, izrazio samo Aljbin Kurti. Ono što želim da poručim građanima da se ne brinu, jer ćemo svi mi zajedno sa predsednikom Aleksandrom Vučićem ostati na putu odmerene Srbije, pobediće pristojna Srbija i pobediće napredna Srbija. Izvinite, svi građani i građanke Republike Srbije, jer je i nas sramota od ovoga što vidimo danas u Skupštini, a danas su pred nama su važni zakoni. Ja ću se osvrnuti na neke koji su usmerene ka budućnosti naše zemlje, ka mladima i njihovim porodicama. Naša odgovornost ogleda se u tome što pomažemo mladim ljudima u Srbiji, obezbeđujemo najbolje moguće uslove za obrazovanje, rad i život kako bi mogli da imaju i srećnu i sigurnu budućnost. Predloženi zakoni nisu samo politički potezi oni su konkretna dela koja će odmah doprineti poboljšanju životnih uslova mladih i njihovih porodica. Predlog zakona o izmenama i dopunama Zakona o visokom obrazovanju sadrži konkretne promene koji su u direktnoj koristi našim studentima. Povećanjem budžeta za visoko obrazovanje, kako smo sada čuli, od ministra Malog čak 18 milijardi dinara. Stvoriće se uslovi za poboljšanje kvaliteta obrazovanja na našim univerzitetima, ali i da povećanje plata zaposlenima biće dodatno povećanje plata od 6% na već onih 11% u ovom sektoru. To znači da će naši studenti imati kvalitetnije obrazovanje, a profesori će biti bolje plaćeni što doprinosi poboljšanju kvaliteta celokupnog obrazovnog sistema. Ovaj zakon uvodi i važnu meru za sve samofinasirajuće studente. Pomoć od 50% povrata, plaćanje školarine za studente, biće od ogromne koristi za mnoge porodice u finansijskom smislu, a to će omogućiti mladima da se usmere na studiranje, a ne na brigu o troškovima. Zakon koji takođe danas razmatramo, a koji se odnosi na garantnu šemu i subvencionisanje kamate za kupovinu prve stambene nepokretnosti isto ima za cilj da pomogne mladima, da stvore temelje za svoju budućnost. Mladi ljudi u Srbiji žele da postanu vlasnici svog stana, ali visoko učešće, visoke kamate predstavljaju ogromne prepreke. Smanjeno učešće na samo 1% od cene stana, bolje uslove i subvencionisane kamate, mladi ljudi moći će lakše i jednostavnije, jeftinije da dođu do svoje prve nepokretnosti što im daje stabilnost i sigurnost, ali i šansu da počnu život na boljim osnovama sa manje briga. Ova dva zakona nisu od koristi samo studentima i mladima, kredit mogu da apliciraju i oni koji su zaposleni na neodređeno vreme, ali oni koji su zaposleni na određeno vreme, pa čak i nezaposleni studenti koji će imati samo solidarno jemstvo u kreditno sposobnog člana porodice. To je pozitivan efekat za mlade ljude, ali za njihove porodice, jer će im rata kredita biti manja od zakupa stana ukoliko to danas plaćaju i to sa mogućnošću grejs perioda od godinu dana i sa subvencionisanim kamata od druge do šeste godine. Tako će recimo za stan od 75.000 evra biti učešće od samo 750 evra. Ako je kredit recimo uzet na 35 godina, prve grejs godine biće rata samo 93 evra, dok će 124 evra subvencionisati država. Od druge do šeste godine rata će iznositi 175 evra za korisnika i 124 evra za državu, a nakon toga 340 evra, uz stalnu mogućnost prevremene otplate kredita. Aleksandar Vučić i SNS brinu o budućnosti mladih i njihovim potrebama, i to ne kroz prazne priče, već kroz ovakve konkretne zakone i mere koje se donose i prave, ali brze rezultate. Dok za to vreme opozicija pokušava da manipuliše mladima, da ih koristi za svoje lične i političke ciljeve, što smo videli i danas ovim nasilničkim i sramnim ponašanjem u Skupštini. Mi činimo za to vreme konkretne korake, koji se odmah mogu videti u svakodnevnom životu, kroz bolje uslove za sve građane. Ovo nije prvi put da se država pokazala kao snažna podrška i mladima i porodicama i deci. Setimo se samo šta je do sada sve urađeno u oblasti pronatalitetne politike, od povećanja prilikom rođenja prvog deteta, gde mladi roditelji dobijaju pomoć države u iznosu od 500.000 dinara, za drugo 750.000 dinara, za treće čak 2.422.500 dinara. Da vas podsetim, pre samo 10 godina, 2012. godine, kada su ovi ljudi koji danas ovako viču bili na vlasti, ta pomoć iznosila je 223.693 dinara. Znači, danas je 10 puta više u odnosu na 2012. godinu. Za četvrto dete danas je pomoć države čak 3.187.500 dinara, pa sve do subvencionisanja prve nekretnine za majke u iznosu od 20.000 evra. Naša borba za natalitet nije nova, a ovi zakoni su samo nastavak posvećenosti tome da mlade porodice imaju podršku kakvu i zaslužuju. Dame i gospodo, u ovom trenutku se vidi jasna razlika između vlasti i opozicije. Opozicija koristi mlade ljude i njihove potrebe kao alat za političke manipulacije, danas su to i potvrdili, dok mi pružamo konkretna rešenja. Zakon o subvencionisanju stambenih kredita i izmene Zakona o visokom obrazovanju nisu puki politički izveštaji. To su konkretne mere koje će doneti bolji život našim građanima i mladima. Mi o mladima ne govorimo samo. Mi im i pomažemo. Predloženi zakoni i politike su deo naše šire strategije za jačanje Srbije, i to ne u narednim decenijama, već sada, odmah. Država koja ulaže u mlade, ulaže u svoju budućnost. Srpska napredna stranka je stranka koja brine o deci, o studentima, o mladim porodicama i koja čini sve da im obezbedi bolji život. Na kraju, želim da ukažem na jednu ključnu poruku. Rad, a ne rat. Ovo je suštinska razlika između nas i onih koji pokušavaju da stvore nestabilnost i nesigurnost u našem društvu. Predsednik Aleksandar Vučić vodi politiku koja je usmerena na stabilnost, napredak i razvoj, i to ne samo u teoriji, već kroz konkretne mere. Opozicija pokušava da stvori pometnju, sprovodi nasilje, koristi mlade ljude za svoje interese i dolazak na vlast bez izbora, dok se mi bavimo stvarima koje su zaista važne. Bavimo se obrazovanjem, zapošljavanjem, stambenom sigurnošću, podrškom porodicama. Mi verujemo da je rad ključ za bolju budućnost, a ne podela, haos i rat. Želimo da gradimo, da radimo na budućnosti naše dece i učinimo Srbiju mestom u kojem će naši mladi ljudi moći da žive sigurno, da se obrazuju i da grade svoje karijere, bez straha, nesigurnosti i političkih tenzija. Naša odgovornost je da stvorimo uslove za još veći napredak i u tome nećemo odustati. Mi biramo put stabilnosti, ne destrukcije, put koji vodi ka boljom budućnosti za sve naše građane. Dragi građani, prelazne Vlade neće biti, jer se u Srbiji poštovala, poštuje se i poštovaće se vaša volja. Mi hoćemo rad, a ne rat. I kroz ovaj rad, posvećenost i konkretna dela, na čelu sa Aleksandrom Vučićem, stvorićemo još bolji život za mlade, za studente, za porodice i za našu Srbiju. Hvala. 

ANA BRNABIĆ: Hvala vam. Nejasno mi je da je ova opozicija toliko protiv studenata. Čoveče, što toliko pište i vrište i vuvuzele, samo da ne usvojimo ovaj Zakon o visokom obrazovanju. Dakle, zaista sam zbunjena, ljudi, pa zar niste rekli da ste uz studente? Baš vas briga za studente? I ove u blokadi i ove koji nisu u blokadi? Gde vam je politika, ljudi? Nema je. Vuvuzele? Nasilje? Mržnja? Idemo dalje. Boris Bajić, izvolite. 

BORIS BAJIĆ: Poštovana predsednice Narodne skupštine, poštovani potpredsednici, dame i gospodo narodni poslanici, poštovani članovi Vlade Republike Srbije, na samom početku želim da istaknem da mi iz SVM smatramo da je održavanje ove sednice od izuzetnog značaja za naše društvo. Mislim da nam je svima jasno da je neophodno, u najboljem interesu građana Republike Srbije da pristupimo rešavanju nastale situacije u društvu i upravo to i činimo na ovoj sednici. Rešavamo jedan od bitnijih studentskih zahteva koji se tiče većeg izdvajanja države za visoko obrazovanje. Sredstva će biti usmerena na smanjenje školarina, država preuzima 50% za materijalne troškove fakulteta i na studentski standard uopšte. Izmene i dopune Zakona o visokom obrazovanju doprineće unapređivanju i dostupnosti visokog obrazovanja umanjivanjem troškova školarine koji plaćaju studenti za 50%, takođe unaprediće se kvalitet visokog obrazovanja kroz veća izdvajanja iz budžeta za rashode za zaposlene i materijalne troškove visokoškolskih ustanova. Prvi put se uvodi obaveza osnivača da obezbedi sredstva i za troškove akreditacije studentskih programa. Unapređuje se relevantnost visokog obrazovanja kroz uvođenje programa postdoktorskog usavršavanja koje mogu da organizuju univerziteti. Uvode se i mikrokredencijali, mali programi studija, sa jasno definisanom strukturom i svrhom, radi stručnog osposobljavanja lica, u skladu sa potrebama tržišta rada. Predloženim izmenama Zakona doprinosi se i većoj autonomiji visokoškolskih ustanova, kroz promenu sastava organa upravljanja univerziteta, fakulteta i akademija strukovnih studija, zato što se učešće predstavnika osnivača u organima upravljanja smanjuje sa 30 na 25% u korist predstavnika zaposlenih na visokoškolskim ustanovama, pa je zastupljenost zaposlenih sada 60%, umesto dosadašnjih 55%. Sve su to mere koje se preduzimaju sa ciljem ispunjenja studentskih zahteva i unapređenja položaja studenata. Kao što se i ovom sednicom studentski zahtevi polako, ali sigurno pretvaraju u konkretna rešenja i zakone, tako je i vreme da uzavrele emocije pređu u racio, u logiku i činjenice šta je po naše društvo dobro i korisno, a šta nije. Govoriću kasnije o primeru koji nam je svima poznat i koji je uspeo da mnogo nagomilanih emocija pretvori u nešto dobro i konstruktivno. Mladi često idealizuju svet i to je razumljivo i normalno i oni, za razliku od nekih, imaju puno pravo na to. Sa tim u vezi moramo imati u vidu da sve što upoređujemo sa idealnim mora biti lošije, bez obzira na to što je to nešto mnogo bolje od onoga što je bilo pre pet, 10, 15 godina. Evidentne i očigledne rezultate ne treba uzimati zdravo za gotovo, a budimo iskreni i realni, mnogo je rezultata, mnogo je oblasti u kojima je bez ikakve sumnje ostvaren značajan napredak. Jedan za nas od najvažnijih rezultata i kao sjajan primer onoga o čemu sam već govorio prelaska emocija u racio svakako je istorijsko pomirenje naših naroda. To je često spominjana tema, ali isto tako i sjajan primer kako se promenom stava i pristupa može napraviti iskorak u najpozitivnijem smislu. Pored primera koji dajemo svojoj deci, postavljenih u temelju istinskog prijateljstva, uz stratešku saradnju dve države i dva naroda, koja iz godine u godinu donosi svoje rezultate, međunacionalnih incidenata skoro da i nema, a nažalost bilo ih je. Saradnja u oblasti bezbednosti i energetike, ekonomska saradnja, uzajamna podrška u međunarodnim organizacijama, sve su to benefiti u kojima svi mi uživamo. Još jedna jako važna stvar. Moramo imati u vidu da su građani Republike Srbije koji čekaju rešenje situacije u kojoj se nalazimo u većini, zato što je najvećem broju građana ipak stalo do napretka, razvoja, a pre svega mira i stabilnosti. Ljudi žele da se vrate normalnom životu, svojim svakodnevnim aktivnostima i takvi ljudi su u većini, ma šta ko mislio. Iz tog razloga, mi ćemo podržati predloge zakona koji su na današnjem dnevnom redu. Savez vojvođanskih Mađara je, na čelu sa našim predsednikom dr Balintom Pastorom, politička organizacija koja uvažava emocije, ali odluke donosi isključivo na osnovu logičkog promišljanja, činjenica i pozitivnih rezultata na osnovu sprovođenja dogovorenog. Pored izmena i dopuna Zakona o visokom obrazovanju koji je pre svega važan zbog ispunjavanja jednog od četiri studentska zahteva i podizanja studentskog standarda na dnevnom redu imamo i Zakon o utvrđivanju garantne šeme i subvencionisanju dela kamata kao mera podrške mladima u kupovini prve stambene nepokretnosti. Ovim zakonom omogućava se.

ANA BRNABIĆ: Da li imate još nešto da bacite? Imate još nekako da pokušate da sprečite usvajanje Zakona o visokom obrazovanju? Imate još nekako da sprečite ispunjenje studentskih zahteva? Evo, sada vidimo i „dobricu“ Kurtija. Ljudi, pustite jaja, dajte odnesite ta jaja nekoj porodici kojima treba kao što je porodica Dunje Markovići. Idite, odnesite, nekome je potrebno, ne bahatite se više. Nasilnici, teroristička banda koja hoće da blokira rad institucije. Kada ćete naučiti da mi odustati nećemo? Kada ćete naučiti da vas se niko ne plaši? Kada ćete naučiti da će Srbija nastaviti da radi? Nećete blokirati Skupštinu. Nećete sprečiti usvajanje Zakona o visokom obrazovanju, nećete sprečiti ispunjavanje studentskih zahteva i nećete nas sprečiti da otvorimo tržište Afrike za naše poljoprivrednike. Bando teroristička. I, šta mislite da ćete ovako da zaustavite Srbiju? Šta vi mislite da smo mi kukavice, pa ćemo da vam se pomerimo? Taj film nećete gledati. Još jednom vam kažem. Možete da nas ubijete, ali nas nećete sprečiti da radimo za Srbiju. Nećete nas sprečiti da radimo za Srbiju. Ne postoji ta šansa. Nećete nas pomeriti iz ove sale. Mi ćemo usvojiti Zakon o visokom obrazovanju. Usvojićemo mi Zakon o visokom obrazovanju. Studenti će videti da će ova Narodna skupština uradi svoj posao i da će im biti smanjene školarine 50%, koliko god se vi uprli da se to ne desi. Pogledajte, poljoprivrednici ko hoće da nemate ulaz na tržište Afrike. Pogledajte roditelji, pogledajte mladi ljudi ko želi da zabrani da imate jeftine stambene kredite. Pogledajte poštovani građani Republike Srbije ko ne želi da ograničimo kamate na banke. Radimo dalje. Jači smo mi nego što vi ikada možete da zamislite. Pa, neće pristojna Srbija odustati pred teroristima. Možete, bacajte. Nećemo se povući pred teroristima, borimo se dalje. Hajte vi još malo da vidi Srbija šta umete. Hajte da vidi Srbija šta želite još. Hajte ljudi, ne može Aljbin Kurti biti ponosniji. Hajde, mi radimo dalje. Mi sada radimo dalje i sada reč ima narodni poslanik, Snežana Paunović. Izvolite. 

SNEŽANA PAUNOVIĆ: Zahvaljujem se predsednice. Sada razmišljam poštovani građani Srbije, evo, kolega Jovanović kaže da je ovde buka, hajmo da vas čuju u ovih 20 sekundi. Ako ste slučajno pomislili da se uključujem sa bilo kog ratišta, ne to nije tačno, govorim iz parlamenta Republike Srbije, a ovo je atmosfera koju parlament Republike Srbije nije video nikada. Poslanici opozicionih partija imaju hepening koji je za mene nesvakidašnji, osim što fizički nasrću na svakog od nas ko pokuša da govori, koriste dimne bombe i suzavce, gađaju nas jajima, vodom, koka-kolom, ne znam šta je sve uneto u salu. U pauzi ovih fizičkih obračuna sa nama prate kako se kotiraju na društvenim mrežama jer im je to verovatno važno. Apelujem da im objasnite kako se posle ovog skandaloznog ponašanja kotiraju na društvenim mrežama. Nije ovo prvi put da se događa u Srbiji, ove smo slike u nekom blažem formatu gledali iz južne srpske pokrajine. Poslanica koja je nakon okupacije pokrajinskog parlamenta u Prištini sprovela ovakav hepening zvala se Donika Bjerta, recimo, možda sam pogrešila prezime i pripadala je partiji Aljbina Krutija, odnosno čuvenoj Vetevendosje. Ovo je prepisan model, ali ovog puta prenet u parlament Republike Srbije sa ambicijom da se valjda objasni da ne postoji razlika. Da li su uslovi humani u kojima danas govorimo? Ne. Da li je lako obraćati se građanima Srbije? Ne, ali je važno obratiti se svima vama koji ste koristili olovku i svoje poverenje ukazali ovima koji danas bacaju i dimne bombe i suzavac. Mene ne mogu da ometu, ja sam navikla na ove teške terorističke situacije pošto dolazim sa Kosova i Metohije, nije ovo prvi put i neće uspeti da urade ono što je bila tendencija da najvažniju instituciju Republike Srbije, parlament Republike Srbije zaustave, ponište i samim tim Srbiju bace na kolena. Koliko god uslovi bili nehumani, narodni poslanici svesni odgovornosti jer su dobili poverenje građana, radi će svoj posao. Kapacitet pluća koji imaju da bi duvali u ove pištaljke zadivljujući je, nivo bezobrazluka prevazilazi čak i divljenje. Mislim da gospoda iz opozicionih partija bez razlike, nećete mi verovati svi sinhronizovano učestvuju u ovome zaslužuju da uđu u Ginisovu knjigu rekorda po nivou bezobrazluka, po nivou mržnje u odnosu na sopstveni državu, po nivou mržnje u odnosu na sopstveni narod i po potrebi da se zaustavi donošenje seta važnih zakona. Čuli ste razne izgovore koji na primer treba da budu da je ovo Vlada koja je u tehničkom mandatu što nije tačno, ovo je koleginica Tepić, možda je ne vidite, ali je čujete, ja ne znam kako se zove ovo čime maše, ali joj odlično ide i prosto sam očarana momentom, i ja sam ubeđena da su joj poverenje dali da bi vrtela ovu spravicu. Kako se zove ova spravica? Niko ne zna. Evo kažu mi da se ovo zove čegrtaljka, to je gornja granica kreativnosti boraca za prava građana i građanki Srbije. Marija navija da to bude jače, a ja zaista pokušavam da odavde, pretpostavljam da me ne vidite, odlično vam ide kolega, odlično, ako ste slučajno bili u zabludi, daj ja da vrtim, ovo se zove gornja granica bezobrazluka. Dragi mladi ljudi, vi koji ste mesecima na svojim protestima sa zahtevom o kome danas razgovaramo, ova gomila ljudi se krila iza vas puna tri meseca, ova gomila ljudi vas je deklarativno podržavala, a danas je probala da sruši vaš prvi zahtev, zahtev da institucije Srbije rade u punom kapacitetu. Ovo je najvažnija institucija Srbije koja ih plaća da bi duvali u vuvuzele, pištaljke i vrteli ovo za šta su mi rekli da se zove čegrtaljka. Nivo dima je visok, kiseonika malo fali, možda fali svakako, bravo kolege. Ovo je sjajna slika parlamenta Srbije, međutim imam nešto da vam kažem, poštovane kolege. Duvali ne duvali, gađali nas, ne gađali, skakutali ne skakutali, ovi zakoni će biti usvojeni. Hvala vam, meni ne stoji ništa lepše od zastave Republike Srbije. Hvala vam kolege, to je zastava zbog koje govorim i to je zastava zbog koje ću uvek govoriti. Ovo je Parlament koji će uvek raditi, zajedno sa zastavom, nadala sam se zajedno sa svima vama ili bez vas, možda će biti lakše. Ko će sedeti u ovoj zgradi, odlučiće građani Srbije. Pod ovom zastavom, u ovoj zemlji, ja sam ubeđena da nećete dva puta imati šansu za ovaj performans. Ko me pozdravlja, pozdravljam i ja jug, u njegovo ime ne smete da govorite ovde, jug ne podržava nikoga ko se skandalozno ponaša, jug nije deo Srbije koji podržava bacanje dimnih bombi u svom parlamentu. Jug nije deo Srbije u kome me fizički brane drugari iz poslaničke grupe, jug i cela Srbija, nisu mesto gde imate pravo da na ovaj način radite i ponašate se. Srbija je mesto u kojem ćete odgovarati za današnje nečinjenje i od toga vas ne može zaštiti nijedan imunitet, koliko god se tome nadali. Predsednice, vama hvala na šansi da govorim. Ovima koji me polivaju vodom, hvala što su iskoristili vodu. A vi građani Srbije bezbedno, u Srbiji postoje narodni poslanici koji će čuvati institucije i čuvati obraz ove zemlje. Živela Srbija. 

ANA BRNABIĆ: Hvala vam poštovana narodna poslanice, imam jednu poruku za građane Republike Srbije. Naš odgovor na Kurtijevu politiku biće ovo. To je naš odgovor na Kurtijevu politiku i nikada vam je nećemo dati, nikada vam nećemo dati Srbiju, možete da probate na izborima. Posle ovoga što ste pokazali, teško da će i uža familija za vas da glasa, vi bahati i bezobrazni, važno da milione imate, od deset i dvanaest godina vlasti, stotine miliona, ovaj na grbači studenata još 500 miliona evra zaradio pa je došao u Narodnu Skupštinu Republike Srbije, da spreči usvajanje četvrtog studentskog zahteva. Još jednom vam kažem Narodna skupština Republike Srbije će raditi, neće biti blokirana, radite šta god hoćete, te Kurtijeve fore, te terorističke fore vam neće proći u Narodnoj Skupštini sa nama. Gađajte, imajte topovske udare, imajte suzavce, mi ćemo se boriti za studente i u blokadama i za one studente koji nisu u blokadama. Poštovani studenti u plenumima, pogledajte koliko se opozicija uprla da ne usvojimo četvrti studentski zahtev, pogledajte poštovani studenti u plenumima koliko su se samo uprli da zaustave Srbiju. Pogledajte šta su sve spremni da urade, da se ne bi usvojile izmene i dopune Zakona o visokom obrazovanju, neće vam ljudi proći, pa nismo mi kukavice kakve ste vi, pa mi znamo zbog čega smo ovde, pa mi se borimo za Srbiju, ne borimo se mi za vaše interese, kao što ste se vi borili za sekunde. Ne borimo se mi za milijarde kao što ste se vi borili, ne borimo se da naša firma radi sa Narodnim muzejem koji je zatvoren, kao što se Đilas borio. Pa ne borimo se mi za to, mi se borimo za Srbiju, a danas se borimo za studente koji su u plenumima, danas se za to borimo i izdržaćemo i baklje i suzavce i jaja i protiv požarne aparate, sve ćemo da izdržimo. Na kraju će ova Skupština glasati da se usvoje izmene i dopune Zakona o visokom obrazovanju i sve uz Kurtijevu pomoć, vi to ne možete da zaustavite, ne možete da nas zaustavite ljudi, ajte vi svoj posao, a mi ćemo da nastavimo svoj posao. Reč ima narodni poslanik Nataša Jovanović. Samo hrabro, građani ne bojte, ne bojte se, mi smo tu da primamo udarce za vas, a da Srbija ostane mirna i staložena. Izvolite. 

NATAŠA JOVANOVIĆ: Hvala vam gospođo Srbije, uvaženi gospodo ministri, danas će ovaj dan 4. mart 2025. godine da bude zabeležen u istoriji beščašća, ovih ljudi koji su puni mržnje i koji su puni ostrašćenosti, koji mrze svoju državu, koji mrze srpsku trobojku, pogledajte u ovom trenutku dok ja govorim, poštovani građani Srbije, šta oni imaju kod sebe, šta ovo predstavlja. Predstavlja njihov bolesni mozak, ti ljudi su propast za ovu državu. Pogledajte Dragana Đilasa, pogledajte čoveka koji je opljačkao 619 miliona evra, pogledajte lopužu Mariniku Tepić, koja je pored njega, pogledajte nesrećnog Aleksića iz Trstenika, pogledajte ovog teroristu Miloša Jovanovića. Zar takvi ljudi, poštovana deco, poštovani studenti, poštovani profesori, zar takvi ljudi da budu uzor i primer nekome u ovoj državi? Znate, bio je jedan, koji je njima verovatno uzor i danas, hrvatski političar koji je pošto se raspala bivša Jugoslavija rekao: „ja sam svoj posao završio, Jugoslavije više nema“. Upravo su njima političari iz hrvatske države uzor da rasture Srbije, da unište Srbiju, da unište našu privredu, da Srbija stane, da oni dođu na vlast, da nastavljaju da pljačkaju, a očerupali su apsolutno sve, zatvorili sve fabrike. Ova lopuža Dragan Đilas koji je strpao sebi narodih para u džep 619 miliona evra danas predvodi ovu rulju ovde, rulju koja je htela danas da ubije tri naše koleginice, jednu nerođenu bebu, rulju kojoj ništa nije sveto. Pa, zašto bi im bila sveta srpska trobojka, trobojka koju su naši junaci kroz sve oslobodilačke ratove nosili i nikada nije pala u ruke neprijatelja, a danas su hteli da je spale, da je gađaju šok bombama, da je gađaju pirotehnikom koju je terorista, a nekada dezerter koji je pobegao kada je Srbiji bilo najteže, Miloš Jovanović, svu tu pirotehniku zajedno sa ovim nesrećnicima uneo u Narodnu skupštinu. Znate, poštovana deco, vama se obraćam, generacijama koji danas želite da imamo institucije, ovo je najviše zakonodavno telo. Mi ovde sa pravom želimo da štitimo dostojanstvo i vas građana Srbije koji su nas birali, ali ja pamtim 6. oktobar, ne 5. oktobar, već 6. oktobar kada sam ovde ušla sa kolegama narodnim poslanicima u ovu zgradu koja je bila zgarište, koju su zapalili, iz koje su pokrali nameštaj, umetničke slike, a onda krenuli da pljačkaju Đilas i njegova bratija i Jovanovićeva Srbiju. Vidite kako se točak istorije okreće. Danas skupljeni s konca i konopca u službi Aljbina Kurtija, svih neprijatelja Srbija protiv Aleksandra Vučića, protiv naše zemlje, protiv našeg napretka šta ti ljudi žele? Žele da Srbija nestane. Njima je Kurti, gospođo Brnabić, to ste lepo primetili, mio i drag. On je njihov uzor, to im je model. Zašto su im uzor svi oni koji mrze Srbiju? Zato što ovi ljude mrze svoju zemlju, mrze svoj narod. To siktanje iz njihovih očiju koje vi ne možete da vidite, uz naše dostojanstveno držanje, i svih ministara i ove koalicije, pokazuje da oni žele da za tili čas u Srbiji izbije građanski rat. Zbog čega su oni ovako nervozni? Zašto lopov Đilas sada sa ovom košuljčicom i kravaticom ovako nervozno odmahuje glavom? Upravo zbog toga, gospodine Đilas, što vam je propao pokušaj obojene revolucije, što niste mogli da sednete u fotelju slavnog ministra Malog. Zašto kažem, gospodine Mali, da ćete ostati upamćeni kao ministar finansija Vlade Republike Srbije? Zato što ste danas došli sa zakonima koji povećavaju budžet za univerzitete za 20%, zato što povećavaju plate profesorima na univerzitetima za još 16%, koji daju mogućnost mladim ljudima u mom Kragujevcu i celoj Srbiji da kupe jeftine stanove, a vama, gospođo Brnabić, zato što ste sa mesta premijera Republike Srbije pokrenuli ono što je za mlade ljude veoma važno, a što je za lopova Đilasa i sve njih špansko selo. Vi ste pokrenuli projekat rasta IT sektora i to je sada jedan od najvećih izvoznih proizvoda naše zemlje. Hvala vam zbog toga što u Kragujevcu imamo „Data centar“, što ćemo imati centar izvesnosti, što će ti mladi ljudi koji će nastaviti, budite sigurni, da se školuju po zakonima ove zemlje i po ovom danas unapređenom zakonu visokog obrazovanja znati jednog dana da smo mi bili u pravu. Zašto ti mladi ljudi sa gađenjem gledaju na Mikija, na Mariniku, na Đilasa i na Lazovića i svu tu bulumentu? Zato što su im gadni u svakom smislu, zato što su i oni shvatili, znaju oni, uverena sam da znaju i njihovi roditelji, da kada bi takvi došli na vlast Srbija bi za dva dana nestala, zakatančili bi ponovo naše fabrike, kao što već sada priželjkuju veliko zlo. Nikada niko nije uspeo da bude od snažne i jake države jači, mi to vrlo dobro znamo. Tako je bilo kroz našu istoriju kada je Srbija bila jaka, ali ja sam ponosna što je danas Srbija u novijoj istoriji najjača na čelu sa Aleksandrom Vučićem čiju politiku sledimo, koji je uspeo da nas podigne iz pepela, koji je podigao Srbiju koju ste vi narušili. Mi ćemo nastaviti da se borimo i za studente i za njihove roditelje, za profesore, za radnike, zemljoradnike, a vi ćete, kao što vam mesto i govori, otići ali zauvek na smetlište istorije, a mnogi od vas i u zatvor zbog lopovluka i svog nepočinstva koje ste uradili i današnje akcije terorizma u najvišem zakonodavnom telu. Živela Srbija! Živela srpska trobojka! 

ANA BRNABIĆ: Hvala vam, poštovana narodna poslanice. Ako mogu jednu stvar da pokažem, da građani Republike Srbije vide šta su oni ljudi gađali. Dakle, pored srpske trobojke, ustaću sada i pokazaću, je udarila šok bomba i tri jaja. Evo, da pogledate, poštovani predstavnici opozicije, šta ste vi gađali. Evo šok bomba i evo gore jaje. Srpsku trobojku ste gađali. Dao je Bog, pa je niste pogodili. Zaštitili smo srpsku trobojku. Pre nego što nastavimo ovu raspravu koju ćemo, garantujem vam, završiti uspešno, da pitam narodne poslanike opozicije da li imate još nešto što ste spremili da nas napadnete? Da li imate još nešto što ste spremili da nas sa time gađate da bi sprečili usvajanje Zakona o visokom obrazovanju? Da li postoji još nešto? To vam je to? To vam je sve što ste spremili? Pa, niste bili nešto naročito inventivni i strašni. Ovo je nama ništa. Ponovite ovo tri puta, mi ćemo nastaviti da radimo. Ništa ovo ne smeta. Pokazuje stepen demokratije i našu upornost da radimo u interesu svih građana Srbije, tako da sledeći put smislite nešto inventivnije, a mi nastavljamo da radimo. Ljudi, samo rad. Samo rad. Idemo. Ajmo, radimo! Radimo! Radimo za Srbiju. Gađajte vi, mi radimo. Vi gađajte, a mi ćemo da radimo. Gađajte vi, ali nećete me zaustaviti, ljudi. Nećete nikad blokirati institucije ove prelepe, najlepše, najjače zemlje na svetu. Nikada ih nećete blokirati. Samo vi napred. Idemo sada dalje. Reč ima narodni poslanik Aleksandar Antić. 

ALEKSANDAR ANTIĆ: Uvažena predsednice Narodne skupštine, uvaženi ministri u Vladi Republike Srbije, drage kolege, pa i pored ovog skandaloznog ponašanja kome prisustvujemo danas u srpskoj Skupštini, pored svojevrsnog nasilja koje manjina sprovodi u ovom parlamentu, mislim da je od izuzetnog značaja da nastavimo da radimo, da Skupština Srbije donese zakone koji su izuzetno važni za sve građane Srbije. Želim da istaknem da će poslanička grupa Socijalistička partija Srbije – Ivica Dačić podržati u danu za glasanje sve ove predloge zakona. Želim da istaknem i Zakon o visokom obrazovanju. Naravno, da pomenem i izmene Zakona o obrazovanju i vaspitanju. Moram da podcrtam Zakon o utvrđivanju garantne šeme koji treba da omogući kao podršku mladima kupovinu prve stambene jedinice. Naravno, želim da istaknem čitav set zakona koji imaju tu razvojnu funkciju. Moj kolega Bajatović je ranije dosta govorio o tome, počev od zakona koji treba da omogući razvoj našeg energetskog sektora, koji su u funkciji novih projekata elektroprivrede Srbije, Srbijagasa. Želim, naravno, da posebno akcentiram one zakone koji treba da omoguće nastavak finansiranja velikih infrastrukturnih projekata. Želim posebno da se zahvalim Vladi Republike Srbije, Ministarstvu finansija na snažnoj podršci velikim infrastrukturnim projektima. Tu želim da naglasim dva izuzetno značajna projekta za sve građane Srbije, to je nastavak realizacije projekta Ruma-Šabac-Loznica, sa krakom od Slepčevića prema Badovincima, kao i nastavak izgradnje Dunavskog koridora. Kao što znate, mi smo krajem prošle godine pustili 54,5 kilometara brze saobraćajnice Šabac-Loznica. Sada nastavljamo sa izgradnjom brze saobraćajnice od Slepčevića prema Badovincima, koji treba da bude jedna značajna veza prema Republici Srpskoj, odnosno BiH. Pre nekoliko dana pustili smo u saobraćaj 32 kilometra brze saobraćajnice Požarevac-Gradište-Golubac. Nastavljamo sa preostalih 36 kilometara i taj projekat je od izuzetnog značaja za sve građane Srbije, posebno za građane koji žive na istoku naše zemlje. Taj projekat treba da otvori perspektivu čitavog tog kraja. Požarevac dobija jednu ogromnu šansu da razvija svoju industrijsku zonu, naravno, i čitav ostatak istočne Srbije da razvija svoje turističke kapacitete. Posebno želim da istaknem da će izgradnjom te brze saobraćajnice čitav kraj, počev od Ramske tvrđave, preko Golubačke tvrđave, prelepe Đerdapske klisure, biti daleko bliži, daleko dostupniji i svim našim građanima, ali i brojnim turistima iz inostranstva. Još jednom, velika zahvalnost Ministarstvu finansija, koje je našlo i snage i brzo reagovalo kako bi obezbedilo finansijska sredstva kako bi ovi projekti mogli da nastave da se razvijaju. Želim, naravno, da istaknem da je sve ovo rezultiralo činjenicom da smo u proteklih 12 godina pustili u saobraćaj gotovo 590 kilometara autoputeva i brzih saobraćajnica i Srbija po tom kriterijum bez sumnje je apsolutni lider u regionu, a mogu slobodno da kaže da i u čitavoj Evropi retki su slučajevi da je neka zemlja u tako kratkom vremenu izgradila tu količinu infrastrukturnih projekata i taj broj novih kilometara autoputeva i brzih saobraćajnica. Sa time ćemo nastaviti. Važno je da parlament nastavi. Zato pozivam sve narodne poslanike da izdržimo i da u danu za glasanje izglasamo ceo set ovih zakona koji su u interesu svih građana Srbije. Hvala vam. 

ANA BRNABIĆ: Hvala vam, narodni poslaniče. Reč ima prvi potpredsednik Vlade, ministar finansija Siniša Mali. Izvolite. 

SINIŠA MALI: Hvala puno. Poštovani narodni poslanici, poštovani građani Srbije, samo da se nadovežem na izlaganje gospodina Antića, zato što se u Srbiji u poslednjih 12 godina desilo nešto što se nije desilo u prethodnih 67 godina. Naime, od 1945. godine pa do 2012. godine, dakle, 67 godina, u Srbiji je izgrađeno što brzih saobraćajnica, što autoputeva, ukupno 596 kilometara, 596 kilometara, a od 2012. godine do danas, dakle, 12, 13 godina, 589 kilometara. Dakle, izgradili smo za 12 godina skoro isti broj kilometara kao za prethodnih 67 godina. Pri tome, trenutno gradimo 505 kilometara u Srbiji, novih 505 kilometara u Srbiji brzih saobraćajnica i puteva. To je život za građane Srbije, to je bolja budućnost za naše mlade, to je veća atraktivnost, veža konkurentnost naše privrede. Dakle, to je ono što menja Srbiju. Pri tome, da ne zaboravim, u petak je Zavod za statistiku objavio podatak o prosečnoj plati u našoj zemlji, u decembru mesecu prosečna zarada u Srbiji iznosila je 926 evra. Dakle, potpuno smo u dinamici da shodno programu „Srbija 20/25“ u decembru naredne godine imamo prosečnu zaradu u Srbiji od 1000 evra, kao što smo i obećali, i to je, dragi prijatelji, to je, poštovani građani Srbije, najvažnija vest za naše građane. Takođe, da vas podsetim, od 1. decembra prošle godine povećali smo penzije za 10,9%, danas je prosečna penzija u Srbiji 326 evra, a bila je 202 evra dok su ovi koji danas ovako divljački rasturaju Skupštinu vodili ovu Srbiju. Takođe, od 1. januara krenuli smo sa povećanjem minimalne zarade, podsetiću vas, treću godinu za redom dvocifreno povećanje minimalne zarade. Danas je minimalna zarada u Srbiji 53.529 dinara. U njihovo vreme bila je 15.700 dinara. Takođe, što se tiče zaposlenosti, da vas podsetim, poštovani građani Srbije, u njihovo vreme svaki četvrti u Srbiji bio je bez posla. Stopa nezaposlenosti bila je 25,9%. Danas je na rekordnom nivou nešto malo iznad 8% i dalje ide dole. Stopa zaposlenosti nam je rekordno visoka. To su stvari koje su potpuno promenile Srbiju. Imamo rekordne devizne rezerve, imamo stabilan kurs proteklih 13 godina. Zato mi je izlaganje gospodina Antića bilo važno, nećemo stati. Dva zakona koja su pred vama danas, dakle, završetak Dunavske magistrale od Požarevca do Golupca, Ruma-Šabac-Loznica, izvinjavam se, Novi Sad-Ruma je drugi zakon, finansiranje deonice koja je pred vama takođe danas. To su stvari koje menjaju Srbiju, podizanje životnog standarda građana Srbije, dalja izgradnja putne infrastrukture, brzih pruga, svega onoga što podiže kvalitet života i život naših sugrađana čini boljim. Hvala puno. Mi ćemo, naravno, nastaviti da se borimo za našu Srbiju. Samo radom gradimo Srbiju. Hvala puno. 

ANA BRNABIĆ: Hvala, ministre. Reč ima narodni poslanik Radoslav Milojičić. Izvolite. 

RADOSLAV MILOJIČIĆ: Dame i gospodo narodni poslanici, uvaženi građani Srbije, mogu da vam poručim samo jedno – izborićemo se za studentske zahteve uprkos opstrukciji, uprkos pokušaju ubistva naše tri koleginice, uprkos divljanju, pokušaju paljenja Narodne skupštine, izborićemo se za studentske zahteve. Nikada nas nećete zaustaviti. Možete samo da nas ubijete. Nećete nas zaustaviti zato što mi verujemo u ono što radimo. Verujemo u ono što radimo, a vi verujete jedino da će vaši novčanici, vaše firme, vaši automobili i vaši džepovi biti puniji, dok vas nije briga za narod, kako narod živi. Zbog toga i zbog vaše politike je 500.000 ljudi ostalo bez posla pod vlašću Dragana Đilasa, Miloša Jovanovića i njima sličnih. Poštovani građani, danas imamo izuzetno važne tačke na dnevnom redu i usvojićemo sve te tačke, nemojte da brinete. Imamo, pre svega, usvajanje tačke za visoko obrazovanje i visoko školstvo, gde ćemo našim studentima smanjiti školarine za 50%. Opozicija to ne želi da usvoji. Imamo tačku gde ćemo njihovim profesorima povećati plate za 16%. Opozicija to ne želi da usvoji. Imamo tačku gde ograničavamo kamatne stope i kamatne kredite. Opozicija to ne želi da usvoji. Imamo tačku o slobodnoj trgovini sa Egiptom, gde će benefit imati svaki naš poljoprivrednik. Subvencije u njihovo vreme za poljoprivredu su bile 30 milijardi, u naše vreme su subvencije 130 milijardi i to je razlika. Poštovani narode, osnovna razlika je razlika u politici. Politika Aleksandra Vučića koju svi mi sledimo je politika mira, politika stabilnosti, politika prosperiteta, politika povećanja plata, politika povećanja dečijih dodataka, politika izgradnje 580 kilometara auto-puteva i brzih saobraćajnica, politika ulaganja 300 miliona za našu vojsku, politika ulaganja u naše zdravstvo, politika ulaganja u nove avione, u nove kliničke centre, u jačanje naše privrede, politika jednakosti za celokupan naš narod, bez obzira da li živite u Surdulici ili Subotici imate jednaka prava. Poštovani narode, pitate se čemu ovaj haos od strane opozicije, pa zbog toga što je tužilaštvo krenulo da radi svoj posao, zbog toga što su oni nervozni, jer dolazi vreme ćorke, svako koje krao, svako koje gulio kožu sa leđa našeg naroda, svako ko ih je ostavljao bez posla će odgovarati, a nema pravde u ovoj državi dok ne bude odgovarao najveći lopov među svim političarima, a to je Dragan Đilas. Dragan Đilas koji pre nekoliko dana napada nekog Stajića, ja tog dečka i ne poznajem, zato što ima 17 poluga zlata, iako je u zatvoru i uhapsila ga je vlast Aleksandra Vučića, jer nema zaštićenih, ali nije rekao Dragan Đilas da je taj čovek uhapšen zbog 17 poluga zlata, a da Dragan Đilas za svoj novac, koji je oteo od vas, poštovani narode, može da kupi 6.050 poluga zlata i on je na slobodi. Čovek je uhapšen za 17 poluga zlata, a Dragan Đilas je na slobodi sa 6.050 poluga zlata. Zbog toga su oni nervozni, zbog toga su pokušali ubistvo naše koleginice Jasmine Obradović, zbog toga su pokušali ubistvo naše koleginice Sonje Ilić i Jasmine Karanac, a šta je nego pokušaj ubistva ako jednu damu pogodite u glavu ili biber sprejom ili suzavcem, a šta je nego pokušaj ubistva, poštovani narode? Molim tužilaštvo da reaguje, nadam se da će tužilaštvo da reaguje i da pozove poznaniju prava sve koji su skrnavili naš parlament, koji su skrnavili našu Skupštinu i kojima nije stalo ni do naših privrednika, ni do naših poljoprivrednika, ni do naših majki, ni do naše dece, a ni do vas, dragi studenti. Mi želimo da ispunimo studentske zahteve zato što želimo mirnu, stabilnu, prosperitetnu Srbiju. Oni ne žele da ispune vaše zahteve zato što žele haos, zato što žele da služe stranom faktoru bez obzira dali dolazio sa istoka ili sa zapada. Srbijom će vladati jedino Srbija, srpski narod i njeni građani. Zbog toga molim naš narod da svime što ima, svime što zna i svime što ume podrži najvećeg državnika kojeg je ova država imala u poslednjih sto godina. Moramo svime da podržimo Aleksandra Vučića da upravo ovakvi ne bi došli na vlast, jer ako oni dođu na vlast, evo, vidite na šta liči parlament, na to će nam ličiti i Srbija. Zahvaljujem se puno. Živela Srbija do pobede! 

SNEŽANA PAUNOVIĆ: Hvala. Reč ima kolega Uglješa Marković. Izvolite. 

UGLJEŠA MARKOVIĆ: Uvažene građanke i građani, kao što možete da primenite, radimo u skoro nemogućim uslovima. Na veliku žalost danas je trebalo da raspravljamo o setu zakona koji se direktno tiče života svih građanki i građana Republike Srbije, ali posebno i 4. zahteva koji su studenti uputili Vladi Republike Srbije. Umesto toga, mi se nadmećemo ko će da proizvede veću buku sa jedne strane, a sa druge strane svi pokušavamo da u ovakvim uslovima dopremo do vas i da vam kažemo zašto je važno da danas govorimo i zašto je svima važno da danas pokušamo da svojim primerom doprinesemo spuštanju tenzija, pronalaženju zajedničkih imenitelja i uspostavljanju dijaloga. Dragi studenti, dragi mladi ljudi, nadam se i verujem da vi kao budući intelektualci, kao ljudi koji zasigurno u narednim decenijama ćete voditi ovu zemlju i ovaj narod, nećete dozvoliti sebi da budete zloupotrebljeni od strane dela opozicije ili opozicije koja je pokušala svojim primerom ovde ovom visokom domu oduzme njegovu nadležnost i da, plašim se, dođemo do nuspojava i efekata koji zasigurno ne bi vodili ka spuštanju tenzija. Još jednom dragi građani i građanke, molim sve da se još jednom svi zajedno pogledamo u oči, da pokušamo da ovom visokom domu vratimo dijalog, jer njemu je mesto u ovoj sali, nas su građani zbog toga birali. U danu za glasanje SPS će podržati set zakona koji se nalaze pred nama. Zahvaljujem. 

SNEŽANA PAUNOVIĆ: Reč ima kolega Marko Atlagić. Izvolite. 

MARKO ATLAGIĆ: Poštovana potpredsednice Narodne skupštine Republike Srbije, dozvolite. 

SNEŽANA PAUNOVIĆ: Izvinite kolega Atlagiću. Molim poslanice POKS-a da napuste klupe SPS i vrate se tamo gde po odluci Administrativnog odbora treba da sede. Molim obezbeđenje da zaštiti narodne poslanike poslaničke grupe Ivica Dačić – SPS. Izvinite, gospodine Atlagiću, nastavite. 

MARKO ATLAGIĆ: Poštovana potpredsednice Narodne skupštine, gospodo ministri i članovi Vlade, dozvolite na početku odmah da kažem da je Odbor za obrazovanje, nauku, tehnološki razvoj i informatičko društvo na svojoj sednici od 28. februara 2025. godine uputio Narodnoj skupštini Republike Srbije na usvajanje četiri zakona – Predlog zakona o izmenama i dopunama Zakona o visokom obrazovanju i Predlog zakona o izmenama i dopunama Zakona o osnovama sistema obrazovanja i vaspitanja, Predlog zakona o izmenama i dopunama Zakona o osnovnom obrazovanju i vaspitanju i Predlog zakona o izmenama i dopunama Zakona o srednjem obrazovanju i vaspitanju. Poštovani narodni poslanici, poštovani studenti, ovi predlozi zakona su rezultat javne rasprave, ali rezultat dogovora između Vlade Republike Srbije na čelu sa Milošem Vučevićem i svih univerziteta Republike Srbije i ekspertskih grupa. Zahvaljujem se posebno predsedniku Vlade Milošu Vučeviću, predsednici Skupštine Ani Brnabić i predsedniku države Aleksandru Vučiću na ličnom učešću. Odbor je predložio Narodnoj skupštini da usvoji ova četiri zakona, posebno podvlačim, i time je ispunjen i poslednji zahtev studenata u protestu. Naglašavam – time je ispunjen i poslednji zahtev studenata u protestu. Pošto su moje kolege već govorile o zakonu, poštovani građani Republike Srbije i studenti, vama se obraćam. Kroz deo prosvetnih radnika sprovodi nam se obojena revolucija koja ima za cilj da Srbija stane, da se ekonomski totalno uništi i svrgne sa vlasti predsednik države Aleksandar Vučić. Prvi put u istoriji Srbiji neprijatelj izvana potpomognut ovim podguznim muvama iznutra, preko blokada dela štampe, dela prosvetnih radnika, ne održavanjem nastave i ispita, udario je na jednu od najvećih naših svetinja, udario je na našu decu. Nikada u istoriji pedagogije u Srbiji politika nije ušla u naše škole i fakultete kao danas. Obojena revolucija udarila je u jedan od temelja naše otadžbine – na našu decu. Kolege profesori, prvi uslov da neko postane nastavnik je ljubav prema deci. Zato ih mi bezgranično volimo, zbog toga i tražimo da nam idu na nastavu. Ako treba i mi ćemo ih voditi na nastavu. Svaki izgubljeni čas našoj deci je deo izgubljene ljubavi prema njima, ali i deo izgubljene njihove budućnosti. Zasigurno znam da mi nastavnici izgaramo od ljubavi prema podučavanju dece, ali upravo onako kako je izgarao velik švajcarski pedagog Pestaloci, kada je rekao, citiram – „oduševljenje što ću moći da pokrenem svoje ruke dalo mi je toliko snage da se mogu popeti na najviše Alpe samo da mogu početi vaspitavati decu“, završen citat. Nas više od 90% prosvetnih radnika izgaramo od ljubavi i želje da vaspitavamo decu. Niko nam to ne može zabraniti, nikakvi izmišljeni i nezakoniti plenumi, niti protivzakoniti i siledžijski blokaderi. Upravo su oni deo obojene revolucije, nikakvi Gruhonjići, nikakvi Bakići, nikakvi Pavićevići, nikakve Đorđevićke, nikakvi Baucali, nikakvi Konkorti, Radonjići, Sinani, Veselinovići, nikakvi Đilasi, nikakvi Jovanovići. Oni čine, dame i gospodo, poštovani roditelji, najveći pedagoških zločin prema našim učenicima i studentima i prema našoj otadžbini, jer ne održavaju nastavu, ispite, ne podržavaju našu decu znanja, a buduće društvo će se zasnivati na znanju, jer kako reče engleski pedagog, citiram – „znanje je moć, zrno znanja jače probija od čeličnog“ završen citat. Bez nastave nema znanja, ni budućnosti naše dece. Poštovani roditelji, šaljite decu u školu, jer znanje iz škola ih zove. Zar vam nije najdraže kad naše dete zna? Valjda smo tada srećni. Bez pohađanja nastave nema znanja, nema sreće, jedino će tako znati graditi naš srpski put u budućnost, a taj put je slobodarski, nezavisni, ekonomska bogati i vojno neutralni. Taj naš put je trasirao naš predsednik Aleksandar Vučić, jer on dobro zna da se tuđim putem kući ne stiže, nego samo i uvek svojim. Na kraju, zapamtite, danas je naš predsednik Aleksandar Vučić jedini slobodni vladar u Evropi, a Srbija jedina slobodna zemlja, to će biti i sutra, zato pozivamo sve da radimo. Na kraju, pozivam i vas, gospodo, na jedinstvo, jer nam je otadžbina ugrožena. Čuvajmo jedinstvo našeg naroda kao zenicu oka svoga, jer jedinstvo nam je bilo potrebno juče, potrebno nam je danas više nego ikada, biće nam potrebno i sutra dok god postoji srpski narod i građani Srbije. Obojena revolucija u Srbija je kaput. Živela Srbija. Živeo Aleksandar Vučić. 

ANA BRNABIĆ: Hvala vam. Da obavestim građane Srbije da su uneli nove vuvuzele. Valjda one stare bile su nešto manje, pa nisu mislili da prave dovoljnu buku da zaustave Zakon o visokom obrazovanju, pa su sada uneli nove veće. Možete da unesete tri puta tolike vuvuzele, nećete zaustaviti usvajanje izmena i dopuna Zakona o visokom obrazovanju. Mi nastavljamo borbu za studente u blokadama i za studente van blokada, za mlade ljude koji imaju pravo na obrazovanje u ovoj zemlji. Srbiju zaustaviti nećete, Kurtijevi sledbenici. Bogati, bahati mogu da menjaju vuvuzele na svakih 30 sekundi. Jaja su bacili na nas danas toliko, da su ih odneli u neku humanitarnu organizaciju 100 porodica je moglo da se prehrani nedelju dana. Ali, bahati i bezobrazni ne razumeju vrednosti ni hrane, ni novca, ni borbe za pravdu. To je tako kada vam je novac i moć jedina ideja vodilja i jedina politička ideologija. To na kraju završi u terorizmu. Mi nastavljamo da radimo. Narodni poslanik Đorđe Komlenski ima reč. 

ĐORĐE KOMLENSKI: Zahvaljujem predsedniče Skupštine, gospođo Brnabić. Drugarice i drugovi, dame i gospodo, iako situacija nije baš uobičajena i normalna, ja ne bih želeo da se stekne utisak da su danas na dnevnom redu samo zakoni o visokom, srednjem i osnovnom obrazovanju. Činjenica je da to jesu važni zakoni, ali pored njih imamo još četiri jako važna zakona, a to je Predlog zakona o izmenama i dopunama Zakona o državnim službenicima, Predlog zakona o dopuni Zakona o platama državnih službenika i nameštenika, Predlog zakona o dopuni Zakona o platama u državnim organima i javnim službama i Predlog zakona o izmenama i dopunama Zakona o slobodnom pristupu informacija od javnog značaja. Naime, u vremenu koje je proteklo iza nas mi smo na određeni način zapostavili državne službenike, činovnike i nameštenike, kada su u pitanju njihove zarade. Da bi se sprečilo da prestane bilo kakav interes onog najkvalitetnijeg i najuspešnijeg kadra za rad u ovim ustanovama i ovi zakoni su jednako važni, kao i oni zakoni koji su na prva četiri mesta na dnevnom redu. Ovo je jedan od manjih koraka, ali koraka koji treba da isprave nepravdu i da obezbede situaciju da oni koji su najkvalitetniji studenti, najkvalitetniji radnici, najobučeniji i dalje imaju interese i žele da rade u državnoj upravi. Ovo jeste jedan od važnih zaključaka koji je bio na Odboru za pravosuđe, državnu upravu i lokalnu samoupravu, ali uz još jednu vrlo ozbiljnu preporuku, a to je da to ministarstvo nastavi da radi u jednom jako ozbiljnom poslu, a to je da se lokalnim samoupravama i svim državnim institucijama jasno definiše i profiliše potreban kadar. Ovo iz tog razloga kako bi u celosti zaživela institucija javnog konkursa i kako bi mnogo onih koji rade na određeno vreme ili na povremeno privremenim poslovima svoj radno-pravni status definisali i zaokružili na način kako to i treba. Samo dobro plaćen službenik, ali i dobro kvalifikovan državni službenik je neko ko može da servisira na odgovarajući način sve potrebe građana Srbije, da prati sve promene koje se dešavaju i da ne kaskamo za iskoracima koji se kroz digitalizaciju procedura u upravi postižu. Jedan od zakona koji je indirektno vezan sa svim ovim jeste zakon o izmenama i dopuna Zakona o slobodnom pristupu javnim informacijama. Naime, i ovo je jako bitan zakon koji upravo treba da omogući da se spreči bespotrebni i neosnovani odliv sredstava iz malih sredina, pogotovo iz malih lokalnih samouprava, mesnih zajednica, domova zdravlja, škola koje su preopterećene nenormalnim zahtevima za kvazi informacijama od javnog značaja. Upravo ovo će napraviti selekciju i sprečiti da se zakon zloupotrebljava i da pojedinci naplaćujući enormne troškove vezano za to stiču bez razloga ogromna sredstva koja se mogu proceniti da će dostići na mesečnom nivou između 50 i 70 miliona dinara. Ne samo što je u pitanju taj finansijski efekat, već ovaj zakon će omogućiti i sledeću stvar, a to je da upravo one informacije od javnog značaja koje su bitne, znamo da su bitne novinarima, medijima, koje ne mogu da stignu na vreme da im budu dostavljene, prosleđene ili po njihovim pritužbama urađeno, se na mnogo brži i efikasniji način dostave u punom kapacitetu i obimu u kojem su i tražene. Ovaj zakon će sprečiti jednu vrstu iživljavanja i jednu, moram ipak reći, zloupotrebu procepu u zakonima koji je omogućio da se, ne samo maltretiraju i onemogućava rad manjim lokalnim samoupravama, školama, pogotovo u manjim sredinama, već i da pojedinci steknu neprimereno velika novčana sredstva. Što se tiče studenata Zakona o visokom obrazovanju, srednjem obrazovanju i osnovnom obrazovanju nije sporno, ali zakoni će biti usvojeni, biće podržani sa naše strane, jer Pokret socijalista apsolutno zna kolika je vrednost i važnost obrazovanog sistema. Ja samo želim da skrenem pažnju studentima da vreme curi i da je vreme nešto što se ne može nikako nadoknaditi. Isto to želim da poručim i roditeljima maloletnih srednjoškolaca i osnovaca, a to je da sa ovakvim svojim daljim povlađivanjem i dozvoljavanjem da na bilo koji način ih neko poveže sa gospodom koja danas pokušavaju da se spreči rad Skupštine, dovode sebe u situaciju da izgube celu ovu školsku godinu. Budite sigurni da iznalaženje nemogućih rešenja i izvršenih rešenja zaista neće biti podržana. Ljudi koji se mnogo više razumeju u ovu oblast od mene kažu da je još desetak dana najviše vremena postoji da se školska godina kako tako regularno završi. Ako do te pozicije ne dođemo, ako se studenti ne vrate na fakultete, ako se srednjoškolci i osnovci ne vrate u klupe, bojim se da će ova generacija pored svega onog što je trpela u vreme korone i pandemije izgubiti još jednu godinu. Ova godina je na granici ništavosti i bojim se da kada se budu osvestili oni koji su pobornici obustave rada i nezakonitih štrajkova, da će biti dockan. Pozivam sve one koji žele da rade, koji žele da studiraju, koji žele da idu u školu da se ne boje ovako agresivne manjine. Jeste neprijatno, jeste neugodno, ni sada nije komforno sedeti, raditi, govoriti u Skupštini, ali jednostavno to se mora ignorisati. Njih ne ignorisati znači uvažiti, a uvažiti ovakvo ponašanje je zaista besprizorno. Ja se iskreno nadam da našim koleginicama, pogotovo Jasmini Obradović i mladoj koleginici koja je u drugom stanju neće ostati ozbiljne posledice od današnjeg događaja. Nisam kršten, ateista sam, ali stvarno mislim da ovi koji su besprizorno danas radili ono što su radili, ugrozili njihove živote na najgori mogući način, oni treba Bogu da se mole da one zaista prođu bez ikakvih posledica, jer ovo što su uradili je apsolutno neoprostivo. Hvala. 

ANA BRNABIĆ: Hvala vam narodni poslaniče. Da obavestim narodne poslanike, lidera opozicije Miloša Jovanovića, Dragana Đilasa, Mariniku Tepić, Miroslava Aleksića, Radomira Lazovića i ostale koji su danas učestvovali u ovome, a i građane Republike Srbije da im je stigla podrška od UČK, od OVK na društvenim mrežama i da im je UČK napisao „Srbija gori“ i „Bravo“. Srbija ne gori, na vašu žalost i na žalost Aljbina Kurtija Srbija pobeđuje. Normalna Srbija pobeđuje. Evo pogledajte, UČK vam je pisao, nisam slagala. Sram vas bilo za to šta ste uradili i za to što ste ovde primenili terorističke metode Aljbina Kurtija. Srbija ne gori, Srbija će pobediti. Srbija radi i Srbija će se izboriti za sve svoje građane, bez obzira na to za koga glasali i koju političku opciju podržavali. Srbija će sačuvati svoje institucije zato što ima odgovorne ljude na čelu Srbije, sa predsednikom Republike Srbije, Aleksandrom Vučićem. Mi sada u inat UČK i vama nastavljamo da radimo i da gradimo Srbiju. Reč ima ministar Adriana Mesarović. Izvolite. 

ADRIANA MESAROVIĆ: Poštovana predsedavajuća, poštovani narodni poslanici, dragi građani Srbije, poštovani privrednici i preduzetnici Republike Srbije, opozicija ne samo da ne želi da podrži studente i veća izdvajanja za fakultete i za naše studente, nego ne želi da podrži ni srpsku privredu, ni otvaranje novih tržišta za plasman njihovih roba, ali mi ćemo se boriti kao što smo se borili prethodnih 12 godina i jačaćemo domaću privredu i borićemo se i za ostvarenje novih stranih direktnih investicija za nova radna mesta, za bolje plate, za bolje penzije. Naime posle 1. jula prošle godine kada je stupio na snagu Sporazum o slobodnoj trgovini sa Narodnom Republikom Kinom, a zahvaljujući odnosu našeg predsednika, gospodina Vučića sa predsednikom Sijem i koji je omogućio srpskoj privredi da preko 10.000 proizvoda izvozi u NRK u bescarinskom režimu, odnosno protokom vremena će taj carinska stopa opadati i stvoriti daleko konkurentnije uslove za srpske privrednike, pred vama poštovani poslanici je danas i Predlog zakona o potvrđivanju sporazuma o sveobuhvatnom ekonomskom partnerstvu sa Ujedinjenim arapskim emiratima, ali i Predlog zakona o potvrđivanju sporazuma o slobodnoj trgovini sa Arapskom republikom Egipat. Ovo je velika šansa za srpsku privredu, velika prilika za nova tržišta na kojima će srpski privrednici, srpska roba pronaći put i plasman ka njihovim tržištima i ka njihovim kupcima. Veliki je motiv za srpsku privredu širenje na nova tržišta i upravo ono što smo uradili sa NRK pokazalo se kao pravi potez, kao nešto što je izuzetno važno, obezbeđujući potpuno nova tržišta gde smo što se tiče konkurentnosti kada je u pitanju i kvalitet i cenovna politika apsolutno konkurentni, ono na čemu ćemo morati da radimo u budućnosti jeste činjenica da ćemo morati više da proizvodimo imajući u vidu da takva tržišta traže i veće količine. Kratko ću izneti ono što je najvažnije za sporazum sa Ujedinjenim Arapskim Emiratima. Činjenica je da nam on obezbeđuje tržište od preko 10 miliona stanovnika. Sporazum predviđa ukidanje carina na više od 60% tarifnih linija danom stupanja na snagu ovog sporazuma, u roku od tri godine biće fazno ukinute carine na 15% carinskih linija, a u roku od pet godina još 16%. Od liberalizacije će biti izuzeto manje od svega 4% tarifnih linija. Zaključivanjem i stupanjem navedenog sporazuma na snagu očekuje se značajno unapređenje ukupne ekonomske saradnje između dve zemlje koje će pored rasta obima međusobne trgovinske rasprave otvoriti i mogućnosti za uspostavljanje zajedničke proizvodnje u određenim oblastima, kao i rast međusobnih investicija. Posebno povećanje investicija iz Emirata u Republiku Srbiju. Kada je u pitanju sporazum sa Egiptom, ovaj sporazumom predviđa za egipatsku stranu ukidanje carina na industrijske proizvode za više od 30% tarifnih linija danom stupanja na snagu. U roku od četiri godine fazno će biti ukinute carine na 25% carinskih linija, a u roku od 10 godina još 34%. Od liberalizacije će biti izuzeto nešto manje od 10% tarifnih linija. Upravo na ovaj način vođenim politikom Aleksandra Vučića borićemo se za jačanje srpske privrede, ali i za dovođenje novih stranih direktnih investicija, borićemo se da stopa nezaposlenih koja je trenutno 8,1% bude još niža, borićemo se za bolji životni standard naše zemlje, borićemo se za našu Srbiju. Ovo što opozicija i danas pokazuje da joj nije stalo do srpske privrede, nije stalo do Srbije, to ćemo pobediti, jer većinska Srbija je za dalji rast i razvoj i politiku Aleksandra Vučića. Živela Srbija. 

ANA BRNABIĆ: Hvala ministre. Idemo dalje, reč ima narodni poslanik Marijan Rističević. Izvolite. 

MARIJAN RISTIČEVIĆ: Zahvaljujem. Dame i gospodo narodni poslanici, ja sam poljoprivrednik i bavim se stočarstvom, ali ovakvu stoku kao što je ova preko ja još u životu nisam video. Dame i gospodo narodni poslanici, država je zajednica ljudi. Država nije vlasnik ljudi, ali su ljudi vlasnici države. Država štiti ljude, ali ljudi moraju da zaštite državu od ovakvih neljudi. Terorizam je, po definiciji, smišljena upotreba nasilja, radi usađivanja straha, radi strašenja društva, radi realizacije političkih ciljeva koji mogu da budu ideološki, a mogu da budu i verski. Očigledno da je cilj ovih terorista preko, da im je politički cilj prelazna Vlada. Od te prelazne Vlade nema ništa. Nema te Vlade koju oni mogu voditi. Oni mogu samo da vode neku jadu, a ne Vladu. Dame i gospodo narodni poslanici, danas treba da raspravljamo o zakonu kojim profesori, prosvetni radnici, bolje rečeno i prosvetni neradnici, treba da dobiju povećanje plate od 16%. Početkom godine dobili su 11%, a još 16% treba da im uvećamo plate ovim zakonom. Ja sam lično protiv toga da prosvetnim neradnicima uvećamo platu, već prosvetnim radnicima. Navešću vam jednog prosvetnog neradnika, jednog uličara, koji šeta sa nožem za pojasom, koji sprečava građevinske radnike da dobiju posao, da tako ostvare platu, zaradu, da svoju zaradu mogu da donesu svojim kućama, svojoj porodici itd. Danas je taj uličar koji nosi nož za pojasom, danas profesor prava, prosvetni neradnik kome treba da uvećamo platu za 16% još, danas je teže povredio nekoliko narodnih poslanica. Znači, mi danas treba da tom uličaru, prosvetnom neradniku uvećamo zaradu bez rada za njegovo uličarenje koje danima ispoljava. Pomenuti prosvetni neradnik, prosvetni uličar, neradnik je poznat inače kao jedan beganović, pobegulja, koji kada je državi zapelo da se brani pobegao u Francusku. Neka taj uličar, neka taj prosvetni neradnik, neka taj profesor ode u Francusku, u svoju onu drugu državu i da proba da blokira neki omanji francuski sokak, neka proba tamo u Francuskoj da blokira neko gradilište. Mislim da bi ga odande vratili u komadima, a danas ovde divlja, iako mu kao prosvetnom neradniku, i njemu treba da povećamo platu za 16%. Dame i gospodo, ja sam vas šest godina upozoravao na opasnost koja se zove tajkunski mediji. Šest godina sam pričao o tome. Danas su se tom tajkunskom mediju priključila i „Olja-vizija“ ili kako se to zove „Borko-vizija“, znači televizija vlasništvo bračnog para Stefanović-Kovačević. Danas ti mediji su medijski sponzori svog ovog terorizma, smišljene upotrebe nasilja. Upozoravao sam vas godinama da najmanje što će N1 i Nova S biti, biće medijski sponzori terorizma. To se i desilo. Luksemburški piratski mediji izdašno potpomažu ovaj terorizam. Organizuju ga, predvode, izveštavaju o tome. Novinari su najveći njihovi nazovi politički aktivisti. Mislim da regulator, kada se obrazuje REM, mora da naloži kablovičarima, operatorima da takve televizije udalje iz kabla. Sve i da je tačno da reemituju program, a lažu, ti programi, po Konvenciji o prekograničnoj televiziji, sadržinski, pretežno ili u potpunosti, ne mogu da budu namenjeni zemlji prijema i to se smatra zloupotrebom prava i izbegavanjem jurisdikcije. Te televizije sa punim pravom, primenom zakona, treba udaljiti iz kablovskih televizija. Dame i gospodo narodni poslanici, ovo što ovi rade, antihristi, koji ovo danas rade, meni liči na komunjare iz 1941. godine. Oni bi da preskoče neke godine i da odmah primene akcije koje su izvodili komunisti 1944. i 1945. godine. Danas su ovde oni koji jašu policajce, koji prete jahanjem, koji prete streljanjem, koji prete vešanjem, koji prete otimanjem imovine. To su oni koji se zalažu za demokratiju i pravnu državu, tako što krše Ustav, krše pravo na obrazovanje, krše pravo na slobodu kretanja, krše pravo na rad koji su Ustavom jemčeni, krše mnoge zakone. Plenum je ilegalna organizacija, nezakonita, koja je zabranjena Zakonom o udruženjima, u istom stavu u kome su zabranjena i paravojna udruženja. Danas oni pokušavaju da otmu državu iz ruke građana. Ustav kaže da vlast može da uspostavi samo onaj ko to dobije na izborima, slobodno izraženom voljom građana. Oni koji se navodno zalažu za poštovanje Ustava i ovaj uličar profesor sa Pravnog fakulteta danas krše sve odredbe Ustava, krše Krivični zakon, pozivaju na rušenje ustavnog poretka države, što je krivično delo člana 309. Krivičnog zakonika. Molim državne organe da zavedemo red u ovoj državi. Ova „Antifa“, ova duboka država koja se iz Amerike preselila u EU, danas je stekla stanarsko pravo u Srbiji. Ja ovom prilikom neću da branim vlast, ja branim državu, država se teško gradi, to mi znamo, gradili smo je 12 godina, a lako se ruši. Ja branim državu, njeno pravo da postoji. Ovu državu koja na zastavi ima orlove ne mogu da vode uličari, kokošaneri i jajare. Živela Srbija! 

ANA BRNABIĆ: Hvala vam. Nastavljamo dalje. Reč ima narodni poslanik Dejan Bulatović. Izvolite. 

DEJAN BULATOVIĆ: Poštovana predsednice Narodne skupštine Republike Srbije, poštovani članovi Vlade Republike Srbije, poštovani narodni poslanici i narodne poslanice, poštovana Srbijo, građani Srbije, imate na delu ono što se nikad nije desilo u Srbiji, ono što se nikad nije desilo u parlamentu Srbije. Ono što oni žele da poruče jeste da žele od Srbije da naprave pepeo, da pepeo ostane od Srbije, a da oni vladaju. Danas u Skupštini imali smo strašnu stvar. Oni su fizički krenuli da se obračunavaju sa narodnim poslanicima, fizički da se obračunavaju sa članovima Vlade Republike Srbije, krenuli su na žene i žene su povređene danas ovde u parlamentu. Ono gde se žena mora braniti, ono gde se brane institucije celog sistema oni su pokušali da obore. Naravno, poslanici poslaničke grupe „Aleksandar Vučić – Srbija ne sme da stane“ je to prihvatila na način najodgovorniji, najplemenitiji, pokazala ljubav prema Srbiji, pokazala podršku Aleksandru Vučiću, pokazala da je Srbija najsložnija, da je niko ne može oboriti, a onaj koji je najveći lopov u Srbiji Dragan Đilas, pokušao je fizički da se obračuna sa svakim od nas koji podržava Srbiju i koji želi Srbiju na onaj način kao u viziji Aleksandra Vučića i SNS. Poštovani građani Srbije, ono danas što vidimo, onu bezobzirnost, najhaotičnije što imate u Srbiji nalazi se na onoj strani koju predvodi Dragan Đilas. Dragan Đilas predvodi tu celu opoziciju, instruiše ih da bacaju dimne bombe, da cepaju zastavu, da krenu najoštrije na Srbiju. Žao mi je što je tu i obezbeđenje koje je, nažalost, napadnuto od strane opozicije, napadnuti su ljudi koji čuvaju temelje Srbije. Napadaju Ministarstvo unutrašnjih poslova, članove policijskih uprava, žandarmerije, dakle, oni otimaju šlemove, štitove, gađaju policiju jajima, brašnom, pokazuju da ih baš ni malo ne zanima Srbija. Ono što je najvažnije u celoj ovoj priči jeste da će pobediti politika Aleksandra Vučića, pobediće Srbija. Nećemo odstupiti ni milimetar. Živela Srbija, živeo Aleksandar Vučić. 

ANA BRNABIĆ: Hvala vam. Nažalost, poštovani narodni poslaniče, ne deluje da ovoj poslaničkoj grupi Novi DSS, POKS, Nada ni malo žao, ali ni malo ih nije sramota što je njihov lider vajni Miloš Jovanović sprejem, suzavcem poprskao jednu ženu, njegovu koleginicu narodnu poslanicu. Zamislite muškarčina je suzavcem isprskao ženu narodnu poslanicu, njegovu koleginicu. E, takvi ste vi. I nije vas sramota. Biće vas sramota kada dođu jedan dan izbori, pa narod bude imao da kaže sve i o vama i o nama i o tome kako to da jedan heroj, muškarčina Miloš Jovanović suzavcem prska ženu, narodnu poslanicu. E, kakvi ste, jad i beda, sramota ove Skupštine u kojoj su najveći od velikih sedeli i branili, svako na svoj način i svojom politikom, interese ove zemlje i ovih građana. Doživesmo da imamo čoveka, šefa poslaničke grupe, predsednika jedne parlamentarne stranke koji suzavcem prska njegovu koleginicu ženu, narodnu poslanicu. I duvate u te vuvuzele, umesto da se pokrijete ušima, da ćutite, da izađete i da se izvinjavate ovoj Srbiji od sada pa zauvek i toj ženi i njenoj porodici. Svaka vam čast. Samo duvajte u vuvuzele. Reč ima ministar Aleksandar Martinović. 

ALEKSANDAR MARTINOVIĆ: Dame i gospodo narodni poslanici, poštovana predsednice Narodne skupštine, uprkos svim naporima koje su uložili, uprkos primeni svih saveta koji su im dali njihovi mentori, neprijatelji Srbije ni danas nisu uspeli da je zaustave. Onako kako se oni danas ponašaju, odnosno njihovo ponašanje danas opisao je u svojoj knjizi Jovan Dučić „verujem u Boga i u srpstvo“. Ovako su se ponašali poslanici hrvatske seljačke stranke u parlamentu Kraljevine Jugoslavije, zato što tu državu nisu doživljavali kao svoju. I, ovi koji danas rade, državu Srbiju ne doživljavaju kao svoju državu. Gađali su barjak Republike Srbije i kao što je rekao predsednik Aleksandar Vučić, zastava Republike Srbije biće simbol otpora svih slobodoljubivih naroda sveta jer je Srbija takva bila i pre nekoliko godina kada niko nije smeo da podigne glas, kada je Srbija bila jedina zemlja u Evropi koja je bila slobodna, nezavisna, koja je vodila slobodarsku politiku. Zbog toga će ova zastava koju su danas pokušali da unize, da unište, da bude simbol otpora, simbol slobode svih naroda Evrope i sveta. Kaže gospođa Ana Brnabić, predsednica Narodne skupštine da će se radovati Aljbin Kurti, radovaće se Ana, da ti kažem, kao tvoj prijatelj, radovaće im se i Severina, radovaće im se i Tompson, radovaće im se i Milo Đukanović, radovaće se svi oni njihovi politički mentori i finansijeri, možda vam Severina napiše i pesmu, možda organizujete i neki koncert. Sledeći put, ja vam preporučujem dovedite i Tompsona, neka vam peva, jer vi za bolje i niste, to su vaši idoli, Severina, Tompson, samo napred. Mi ćemo, kao što vidite uprkos svim našim naporima, ma samo vi dobacujte, da guramo Srbiju napred i da ne dozvolimo da nikada više Srbija ne dođe u vaše ruke, jer kao što danas izgleda Narodna skupština, tako bi izgledala i Srbija kada biste vi ponovo preuzeli vlast. Kao što ste uništavali od 2000. godine do 2012. godine danas ste pokazali na najbolji mogući način šta biste radili sa našom državom ako bi nekim slučajem vaše nasilje uspelo i ako biste vi preuzeli vlast. Pošto vas narod neće, pošto vas studenti neće, pošto vas takve kakvi ste niko neće, sem Severine i Tompsona, šta vam drugo preostaje, da pravite nasilje, da unižavate Narodnu skupštinu i da pokušavate na sve moguće načine da zaustavite Srbiju. Srbiju ne možete da zaustavite i slobodno trubite u te trube, samo ste pogrešili zastavu koju ste stavili na te vuvuzele, trebala je da bude albanska zastava, trebala je da bude hrvatska zastava, stavite simbol slobodne Bosne, to su vaši idoli, za te vrednosti se vi zalažete. Mi se borimo za jaku, snažnu, slobodnu i naprednu Srbiju na čelu sa predsednikom Aleksandrom Vučićem. Vama dame i gospodo narodni poslanici svaka čast na junačkom držanju, guramo napred. Živela Srbija. 

ANA BRNABIĆ: Hvala ministre. Idemo dalje. Po Poslovniku, Milenko Jovanov. 

MILENKO JOVANOV: Član 106. stav 3. – za vreme govora narodnih poslanika nije dozvoljeno dobacivanje ili ometanje govornika na drugi način. Mi smo sada to nekako fleksibilno tumačili ceo dan, pa smo pustili da ceo dan sviraju u vuvuzele i ometaju govornike, ali sada se dešava jedna druga stvar i ja vas molim da to nekako pokušamo da rešimo. U onu tamo vuvuzelu je do malo pre svirao Marsenić, a sada je uzeo Zoran Stojanović istu vuvuzelu, to nije higijenski. Nama je stvarno mučno da to gledamo, ajde što ometaju govornika, ali to sada pljuje jedan, duva jedan, sada ovaj to drugi oblizuje i gura u svoja usta, stvarno stvara mučninu sve ovo što moramo da pratimo. Ne znam kako na koji način reagovati, očigledno čovek uživa u tome, valjda mu se sviđa ostatak Marsenića u toj vuvuzeli, ali mi stvarno nismo dužni da baš prisustvujemo razmeni pljuvačke između njih, ajde sve trpimo, ali to je sada stvarno previše. Ne tražim da se Skupština izjasni ali neka ostane zabeleženo da su međusobno menjali vuvuzele, razmenjivali pljuvačku i sve ostalo i to Zoran Stojanović i Predrag Marsenić, mislim da se tako zove. Hvala vam. 

ANA BRNABIĆ: Hvala poštovani narodni poslaniče. Poznat je Dragan Đilas kao cicija, neće da im kupi svakom po jednu vuvuzelu, pa ih je naterao da dele, šta da radite, takav je čovek. Da vam kažem, vidite, ponoviću svim građanima Republike Srbije zakletvu koju smo svi mi položili kada smo postajali narodni poslanici i dobili tu čast, jednu od najvećih koja može da vam se desi u životu, da postanete narodni poslanik. Kaže – zaklinjem se da ću dužnost narodnog poslanika obavljati predano, pošteno, savesno i verno Ustavu. Braniti ljudska i manjinska prava i građanske slobode i po najboljem znanju i umeću služiti građanima Srbije i istini i pravdi. Poštovani građani Republike Srbije, ovo je njihovo najbolje znanje i umeće i šta da radite, svako ponajboljem znanju i umeću služi građanima Srbije, takvi su njihovi kapaciteti, ne možemo se ljutiti na to. Sada idemo dalje i reč ima Aleksandar Marković. Izvolite. 

ALEKSANDAR MARKOVIĆ: Zahvaljujem, predsedavajuća. Poštovani građani Srbije, prvo da se izvinim zbog glasa, iz razumljivih razloga. Takođe želim da se izvinim i zbog fizičkog stanja, takođe iz razumljivih razloga, ali mala je cena jedno uništeno odelo ili promukao glas ili nešto slično za ono čemu danas svedočimo. Mnogo su lošije prošle moje kolege, tj. koleginice, i koleginica Sonja Ilić i koleginica Jasmina Obradović i koleginica Jasmina Karanac od strane onih koji danas pokušavaju da izazovu destabilizaciju Srbije i to čine svaki dan u poslednjih nekoliko meseci. Predsedavajuća, malo pre ste rekli - jad i beda. Ja mislim da su to blage reči, mislim da je u pitanju mržnja, mržnja koju otvoreno pokazuju, mržnja prema zastavi, mržnja prema obeležjima svoje zemlje, mržnja prema Narodnoj skupštini, mržnja prema institucijama, mržnja prema sopstvenom narodu i državi. Ja ću samo još podsetiti građane da oni koji su na vlast došli 5. oktobra paljenjem Skupštine Srbije danas pokušavaju ponovo da izazovu takvo stanje, takvu atmosferu i pokušaj ponovnog paljenja ove Skupštine. Podsetiću da je u istoriji i Adolf Hitler došao na vlast odnosno zapalio Rajhstag, državni parlament Nemačke, 1933. godine. Ovo što danas rade, rade po uzoru na svog idola, svog učitelja, političkog idola, Aljbina Kurtija, jer samo je Aljbin Kurti 2015. godine radio ono što danas gledamo ovde, a to je bacanje suzavca, paljenje baklji, bacanje dimnih bombi. Ono o čemu je gospodin Martinović malo pre pričao, to je da se ovome danas raduju i političko Sarajevo i politički Zagreb i mnogi u Prištini, svi ti protivnici Srbije i svi oni koji ne žele dobro Srbije, svi oni koji ne žele da se Srbija razvija, danas se raduju ovim scenama. Danas ni jedan jedini građanin koji želi dobro Srbiji ne može da podrži ove scene i ovo čemu smo danas svedočili. Dakle, ovo je mržnja i prema institucijama Srbije i prema parlamentu, ali pre svega prema srpskom narodu i srpskoj državi. Ne zna se šta je gore, da li ovo što doživljamo što dolazi od strane onih koji sebe nazivaju tobože Zeleno-levima, liberalnima, levim fanaticima ili ovim tobože ekolozima ili, još gore, ovim licemerima koji za sebe tvrde kako su nekakvi nacionalisti, kako su nekakve patriote, kako su neki konzervativci iz novog DSS-a, POKS-a. Koliko je licemerje u pitanju najbolje govori činjenica da se služe istim metodama kao Aljbin Kurti. Treba sto puta da ih bude sramota. Ovo što smo danas mogli da vidimo ni jedan jedini građanin Srbije neće i ne može podržati. Zahvaljujem se. 

SNEŽANA PAUNOVIĆ: Hvala kolega Markoviću. Reč ima kolega Nikola Lazić. 

NIKOLA LAZIĆ: Zahvaljujem, predsedavajuća. Ako ništa, barem smo svesni da naše kolege, da ih tako nazovemo, ostaju upamćeni u Srbiji kao oni koji su bili najgori, oni koji su dok su bili na vlasti radili sve samo da destabilizuju i unište našu zemlju, ali, ako ništa, sada će ostati upamćeni po najprostijem ponašanju u ovom visokom domu. Pokušavaju da ometaju rad, pokušavaju da na neki način destabilizuju i rad naše zemlje i rad ovog visokog doma, ali nećemo im to dozvoliti. Danas razgovaramo o nekim veoma bitnim temama, među njima su i mladi. Četvrti studentski zahtev jesu izmene Zakona o visokom obrazovanju, gde ćemo studentima koji su samofinansirajući omogućiti da im refundiramo direktno iz budžeta do 50% školarine, zatim ćemo imati dodatnih 18 milijardi dinara koje smo obezbedili za finansiranje visokog obrazovanja. Imamo i zakon koji se odnosi na izmenu Zakona o kupovini stanova, to je zakon o mogućnosti da mladima obezbedimo da kupe stanove po najpovoljnijim kreditima. Tačnije, mladima ćemo omogućiti od 20 do 35 godina da imaju kredite koji do 100 hiljada evra imaju učešće od svega 1%, država će šest godina pomagati tim mladim ljudima. Ovo nije samo zakon koji je finansijskog smisla, mi na ovaj način mladima omogućavamo da osnuju svoje porodice, da nastave da žive u svojoj zemlji, da ne moraju da idu iz svoje zemlje kao što su do 2012. godine bežali iz ove zemlje glavom bez obzira zbog neodgovorne politike onih koji su gledali samo da napune svoje džepove. Želim da kažem da u poslednjih 13 godina, od kada je SNS na vlasti na čelu sa predsednikom Aleksandrom Vučićem je tih 13 godina, su bile godine ulaganja u Vladu i potrudili smo se da na sve načine razne programe, kao što je program Moja prva plata i rad na kancelarijama za mlade, otvaranjem naučno tehnoloških parkova, stopa nezaposlenosti, prisetimo se da je do 2012. godine stopa nezaposlenosti mladih bila alarmantnih 51,2% u trećem kvartalu 2024. godine, i ona je bila 21,5% tako da smo se trudili na sve načine da radimo i da pružimo podršku mladim ljudima. Takođe želim da pohvalim i onim na šta je Vlada obratila pažnju u proteklih nekoliko. 

SNEŽANA PAUNOVIĆ: Kolega Laziću, hajte još jednom. 

NIKOLA LAZIĆ: Ja se izvinjavam, želim da kažem, u proteklih 13 godina sve ono što smo radili, radili smo isključivo za mlade i želim da u proteklih nekoliko meseci u Vladi Miloša Vučevića, pohvalim sav rad i trud, koji je uložen da bi se mladima pomoglo i da bi mladi bili oni koji će mladima biti podrška i oslonac, a tu je naravno i Ministarstvo privrede kroz svoje programe i bezkamatnih kredita i subvencija pomoglo mladima, ali to nisu samo programi koji mladima omogućavaju da zaposle jedni druge, ne, oni su veoma bitan stub u našoj ekonomiji i ne možemo da se ne osvrnemo i ne kažemo koliko smo nastavili po svakom mogućem da pomažemo mladima i nastavićemo i sada ispunjenje ovih zakona, kao četvrtog studentskog zahteva, jeste dokaz koliko SNS, na čelu sa predsednikom Aleksandrom Vučićem, pokazuje odgovornu politiku za razliku od onih koji se predstavljaju da pružaju podršku studentima. Mladi, želim da vam pošaljem i da vas podsetim na ono da nikada ni u jednom trenutku ne smete da dozvolite da oni koji su se trudili na sve moguće načine, da do 2012. godine, destabilizuju našu zemlju, koji su se trudili i za čije vreme su zatvarane fabrike, za čije vreme je posao izgubilo preko pola miliona građana Srbije i to nisu ljudi koji u jednom trenutku smeju da vas predstavljaju ne na ulici nego u bilo kojoj instituciji, u bilo kojim izborima. Znate kako, kada dođemo jednog dana do izbora, verujem da u ovom parlamentu neće sledeći put imati mogućnost da sede u ovolikom broju jer je i ovaj broj za njih prevelik. Mi ćemo kao odgovorna politička opcija i stranka, odgovorna većina u ovom domu i ovoj vlasti, nastaviti da sprovodimo politiku predsednika Aleksandra Vučića i SNS, nastavićemo da se zalažemo za mlade i nastavićemo da idemo ka putu jake ekonomije i jake privrede, ulaganja u obrazovanje, ulaganja u zdravstvo, u infrastrukturu, zato što nećemo dozvoliti da oni najgori se ikada više vrate na ovu vlast. I bolje da ne čujete. Hvala i sve najbolje, Srbija će pobediti i biće jaka. 

SNEŽANA PAUNOVIĆ: Hvala kolega Laziću. Reč ima Dragan Nikolić. 

DRAGAN NIKOLIĆ: Gospođo predsedavajuća, dame i gospodo ministri, poštovani narodni poslanici i budući bivši narodni poslanici preko puta mene koji ste danas unizili, obrukali ovu Srbiju, sebe niste. Mislio sam da neke od vas poznajem, danas sam se uverio da ne poznajem ni jednog od vas i od danas nikome od vas neću da se obratim sa „narodni poslaniče“. Mogu da se obratim samo sa „Kurtijevi poslanici“. Vi ste najgori ološ koji je ova Srbija izrodila i vi ste budućnost Srbije ali po zatvorima. Očekujem vrlo brzo reakciju policije, očekujem vrlo brzo reakciju Tužilaštva zato što su se danas desila dva pokušaja ubistva sa veoma ozbiljnim posledicama za moju koleginicu Jasminu Obradović koja se bori za život zato što je neko od vas našao za shodno da baci dimnu bombu, da baci topovski udar, da prepadne ženu i ona umalo nije umrla na moje oči. Na vašu dušu sve što ste danas uradili. U ovom parlamentu sam od 1997. godine. Niko nije stariji poslanik od mene, u ovoj Skupštini sa dužim stažom. Ovakvu sramotu, ovakvu bedu, ljudsku, ovakve ljude koji duvaju u vuvuzele kao nekakvi balansi na utakmicama ja to nisam mogao da shvatim. Kad sam se jutros probudio mislio sam doći ćemo ovde, potrudićemo se svi zajedno da pomognemo studentima da Srbija izađe iz ove krize, da krenemo napred, da nastavimo da dižemo ekonomiju, privredu, da napredujemo, međutim. Očekujem od predsednice parlamenta da snimak današnje sednice, od početka do kraja, uz krivičnu prijavu protiv NN lica dostavi Višem javnom tužilaštvu u Beogradu sa krivičnom prijavom za pokušaj teškog ubistva, zapravo dva teška ubistva. Imate gospođu Sonju Ilić koja ima 44 godine i po prvi put je u drugom stanju, i to veštačkom oplodnjom. Ja se samo molim Bogu, svevišnjem, jer su sada veliki posti, što vas naravno ne interesuje, vas to ne zanima, vi u Boga ne verujete, da će taj plod koji je budućnost Srbije ostati u njenom stomaku i da će se ona uz Božju pomoć poroditi, za razliku od ovog ološa koji je preko puta mene, od ovog ološa koji prska suzavcem koleginice. Neću da imenujem nikoga, znaju oni ko su. Najeli ste se i napili danas vašeg suzavca. Ne znam da li ćemo imati posledice, ali vi ćete imati ozbiljne posledice na sledećim izborima, iako ih izbegavate iz sve snage. Nećete više videti ovu Skupštinu, sem da ćete je videti preko televizijskih ekrana. Ne zaslužujete vi da budete ni u nekoj opštini, a kamoli da budete u ovom parlamentu. Sram vas bilo, sve zajedno. Juče smo bili u Nišu na javnom slušanju zakona o jedinstvenom biračkom spisku. Doživeli smo sačekušu, doživeli smo linč od naših kolega, pod znacima navoda. Tamo su nam rekli da smo mi nemili gosti koji smo došli u Niš iako smo mi domaćini kao članovi Odbora za ustavna pitanja i zakonodavstvo da bi po preporukama ODIHR-a napravili taj jedinstveni birački spisak da ne bude sumnjiv bilo kome i da svi budu upisani. Međutim, od rasprave nije bilo ničega, bilo je dobacivanja, vređanja gospodina Mrdića koji je bio predlagač jednog od tih nacrta. To je pokazalo meni da neće biti dobro ni na današnjoj sednici, ali sam se toplo nadao da će biti sve u redu. Onda sam otišao do toaleta i pogledao da li ima tamo toalet papira, da li ima da mogu da obrišem ruke. Nema, kaže ima jedan poslanik koji u parlamentu krade papire, toalet papire. Krade ih pa ih sklanja, ovde ne smemo da ih ostavimo. E, tako je počelo ovde. Prvo je taj bacao papir, pa je sad, danas bacao dimne bombe, prskao nas suzavcem. Smučili ste se svima. Mogu samo da se obratim studentima. Dragi naši studenti, videli ste sve, sve vam je jasno, ne treba ništa više da mi vama pričamo. Mi smo ovde zbog toga što hoćemo da vam pomognemo da izađete iz tog lavirinta u koji ste ušli. Sva četiri zahteva će biti ispunjena, tri već jesu. Ono za šta smo mi vlasti to je ovaj četvrti koji ćemo ispuni još koliko do petka. Usvojićemo zakon, ono što je dogovoreno između akademske zajednice i parlamenta Srbije. Zašto su ovi ministri ovde? Zato što neko mora da predlaže te zakone, zato što neko mora da brani te zakone. Danas smo čuli od opozicije da je Vlada pala, što znači da ne može da se brani čak ni onaj predlog koji vama, studenti, ide u korist. Mnogi, pa i moja bratanica, u novembru, u decembru, u januaru, u februaru i evo i u martu ne može da diplomira. Ima samo još jedan ispit na Filozofskom fakultetu u Nišu. Zašto? Zato što je tamo jedna frajla, kriminalac par ekselans, koja je hapšena zbog primanja mita, dekan, koja je kolovođa svih tih protesta tamo i koju je predsednik Republike abolicijom oprostio krivično delo, da se više ne vodi postupak protiv žene koja je najobičniji kriminalac, a nalazi se tamo gde ne treba. Ja mislim da kontrarevolucija, koju je predsednik Republike najavio, mora da sprovede čišćenje svih organa. Ja se pitam kako je moguće da ovako nesposobni ljudi unesu ovoliko transparenata danas, ovoliko vuvuzela, da unesu suzavac, da unesu dimne bombe, a da to obezbeđenje ne vidi ili se pravi da ne vidi? Da nismo malo naivni? To je ono što treba ispitati i videti, da li je neko učestvovao zajedno sa njima u svemu ovome. Ne tvrdim, ali postoji velika sumnja. Ja se izvinjavam što moram još malo vode. Suzavac mi je ceo dan u ustima. Još nešto i time završavam. Ovo što je pre tri meseca kao svoje političko čedo Aleksandar Vučić projektovao, dogovorio sa ministrom finansija Malim, da se pomogne mladima kod kupovine prvog stana, mladi ljudi od 20. do 35. godine dobiće pomoć, subvenciju od svoje sopstvene države. Dobiće pomoć da mogu sa učešćem od 1% da kupe stan i da sledećih šest godina Srbija, odnosno republički budžet finansira deo kamate i svede na to da bude manje nego što je kirija u svim stanovima, da li je to u Nišu, u Novom Sadu ili u Beogradu. Ja sa svoje strane hoću da dam jedan skroman doprinos. Ja ću dati za deset mladih ljudi po 500 evra učešća, s tim što će jedini uslov da bude da imaju više dece, a što se tiče političke pripadnosti, apsolutno ni to nije važno. Još nešto na kraju. Kada predsednik Srbije Aleksandar Vučić dobija čestitku za 15. februar za Dan državnosti od svih svetskih lidera, od predsednika Amerike, od predsednika Rusije, od kancelara Nemačke, od predsednika Kine, od predsednika Francuske, vi onda kažete nama da živimo u diktaturi, da smo mi na putu ka autoritarnom sistemu, da vi nemate prava da ovo radite, ološu jedan bedni. Živela Srbija! Živeo Aleksandar Vučić! 

SNEŽANA PAUNOVIĆ: Reč ima Lepomir Ivković. Izvolite, kolega Ivkoviću. 

LEPOMIR IVKOVIĆ: Poštovana predsedavajuća, poštovani ministri u Vladi Republike Srbije, poštovane kolege i koleginice, poštovani građani Srbije, žao mi je što vam se obraćam u uslovima terora Kurtijevih poslanika. Žao mi je što je upravo taj njihov teror doveo do toga da su povređene naše tri koleginice i najpre im želim brz oporavak. Dame i gospodo, ako me sećanje na gimnazijsko znanje latinskog jezika dobro služi, postoji jedna poslovica, stara mudra izreka koja kaže – Non quia difficilia sunt non audemus, sed quia non audemus, difficilia sunt, pod izgovorom da je teško, bivša vlast nije se usudila da učini ništa za dobrobit svoje zemlje i svog naroda. Usudila se, nažalost, da otpušta radnike, da pola miliona ljudi ostane bez posla i da unesreći pola miliona porodica. Usudila se da hapsi legalno i legitimno izabrane predsednike Republike Srbije, Republike Srpske i da ih isporučuje Haškom tribunalu. Usudila se da Haškom tribunalu isporučuje časne i čestite generale srpske vojske i časne i čestite oficire srpske vojske, koji dan danji čamuju po haškim kazamatima, čekajući svoju smrt. Usudila se, doduše, da napravi jedan autoputić između Uba i Lajkovca, koji je morao da se okruni da bi se napravila nova velelepna autostrada. Onda se, poštovani građani Srbije, pojavio neko kome nije bilo teško i koji se usudio da počne da pravi fabrike, da počne da zapošljava narod, da počne, a zapravo, započeo je vrlo nepopularnim merama, videvši da u budžetu Republike Srbije nema para ni za plate, ni za penzije, posegao je za vrlo nepopularnom merom, a to je smanjenje plata i penzija, a na kraju se ispostavilo da je to bila spasonosna odluka u tom trenutku. Usudio se da pravi autoputeve, nije mu bilo teško, da renovira regionalne puteve, da otvara fabrike, da renovira škole, da pravi nova pozorišta. Usudio se, verovali ili ne, da sad i napravi spomenik rodonačelniku dinastije Nemanjića, osnivaču srpske države, Stefanu Nemanji. I, gle čuda, kako je podignut taj spomenik i postao jedan od najlepših simbola Beograda, pojavio se niko drugi nego Sinan paša drugi Marković, profesor ugledni, reditelj i nije sporan njegov umetnički integritet, ali je sporna njegova ljudskost i čovečnost, sa idejom da isti taj spomenik sruši i prenese ga u Marinkovu baru ili, čini mi se, u Borču. Ali me čudi uvaženi profesor, koji je ovde bio narodni poslanik, ali njegova partija nije prošla cenzus na ponovljenim izborima, koji je naseo na tu rediteljsku provokaciju. Usudio se da pravi autoputeve širom Srbije. Samo pre nekoliko dana, kao što ste videli, otvoren je i put do Valjeva, otvoren je put i prema Požarevcu, Braničevski koridor će se završiti ove godine, tako da Srbija nije više samo među njivama i šljivama, nego je Srbija među autoputevima. Onda, usudio se da brani Srbiju na sednici Generalne skupštine UN, prilikom izglasavanja sramne rezolucije o genocidu u Srebrenici, i kada je pobedio, tako što je ubedio 109 zemalja od 191 da ne glasaju za tu sramnu rezoluciju, on je, dame i gospodo, braćo i sestre, uzeo ovu srpsku trobojku, uzeo, ogrnuo se njome i čitavom svetu pokazao koliko se ponosi što je Srbin. U tom trenutku, gledajući to na malim ekranima, prisetio sam se velikog srpskog pesnika Dobrice Erića, koji u svojoj jednoj malenoj knjižici ima upravo pesmu koja o tome govori. Sad, nemojte mi zameriti, mene moja profesija opravdava što ću upravo da vas podsetim na te stihove, a koji je u ovom zdanju onako diletantski mogao da deklamuje Disa, narodni poslanik poznat po tome da je postao i lični garderober predsednika i verovatno jedan ili ubedljivo najbogatiji narodni poslanik u istoriji srpskog parlamentarizma, ako je ono mogao on da govori u ovom zdanju, moja profesija je . da nas podseti na te čuvene Dobricine stihove. Kaže Dobrica dobri: „Nagrdiše mi zemlju“, kao što se u ovim danima dešava od strane Kurtijevih poslanika, „Onoćiše mi dane, zacrniše mi sunce, pa se ježim i srdim, oljagaše mi ime i prezime, kuću i ukućane, a ja se opet ponosim što sam Srbin“, ponosim, kažem, ali u mom ponosu nema poniženja prema drugima, ni gordosti, ni poruge. Kad bi svi ljudi mogli da se ponose onim što su, niko ne bi imao razloga da mrzi druge. „Trpaju na moje pleće svo belosvetsko smeće i očekuju da padnem, posrnem i bar da se zgrbim, ali ja stojim uspravno ko Hristovo raspeće i ponosim se što sam Srbin.“ Kad već pomenuh Dobricu, ganuo me intervju njegove unuke Milene od pre neki dan u „Politici“, a to je žena od 28 godina, koja je izrodila šestoro dece i koja kao ozeblo sunce upravo čeka da usvojimo ovaj zakon, tako da može da dođe do svog stana, jer živi kao podstanar sa šestoro dece u Gornjem Milanovcu. Ganuo me taj intervju. Zbog toga ćemo usvojiti ove zakone. Kad sam već pomenuo Stefana Nemanju, kaže, i time ću da završim, kaže Stefan Nemanja kao monah Simeon na Hilandaru svome sinu Rastku - Az Nemanja sin Zavide az Stefan župan velji az Simeon monah, plačem i žalim za onim divnim ljudima, za našim precima koji nisu mogli doploviti do nas jer su njihove kolibe i barake bile trošnije od njih samih, a mi smo uzidani u naše crkve, tvrde građe, kadre da odole strašnim udarima vremena i naši daleki potomci prepoznaće nas po našim slikama i biće ponosni što nas imaju, pouzdano znam da hoće. Poštovani građani Srbije, poštovane kolege i koleginice, i naši daleki potomci biće ponosni na nas, jer će tačno znati u kom se to periodu 21. veka Srbija uzdigla u nebeske visine, ali će nam malo i zavideti, a zavideće nam zato što će znati da smo živeli u eri najvećeg srpskog državnika Aleksandra Vučića. Živela Srbija! Živeo njen predsednik! 

ANA BRNABIĆ: Hvala. Idemo dalje. Vidim da se vratio narodni poslanik Miloš Jovanović. Molim obezbeđenje da pripazi, on voli žene da napada suzavcem, samo da vodite računa. Obično se žene od nasilnih muškaraca brane suzavcem, jedino Miloš Jovanović suzavcem napada žene. Dobro, čovek je specifičan po mnogo stvari. Reč ima Uglješa Mrdić. 

UGLJEŠA MRDIĆ: Zahvaljujem, predsedavajuća. Uvažena gospođo Brnabić, svaka čast vama kako vodite ovu sednicu, uprkos ovim teškim uslovima i ovom divljanju od strane ovih iz opozicije. Ovo je jedno sramno ponašanje koje su podržali, ne samo Kurtijevi mediji, ne samo UČK, nego su podržali i proustaški mediji iz Hrvatske i hrvatski političari ustaške orijentacije u Zagrebu i antisrpski mediji i političari u Sarajevu. Današnjim postupkom opozicija je uspela da ujedini sve neprijatelje Srbije u svom antisrpskom delovanju. Jasno je danas da imamo dve politike i da su ovi iz opozicije nervozni zato što ova prva politika je najbolja politika, politika predsednika Srbije Aleksandra Vučića koja je Srbiji donela konkretne rezultate u svim oblastima u prethodnih dvanaest godina je prihvatljiva za ceo svet, a to najbolje potvrđuju i čestitke koje je predsednik Aleksandar Vučić dobio za Dan državnosti i iz Rusije i iz Kine i Sjedinjenih Američkih Država, Francuske, Nemačke i svih lidera sveta. Međutim, oni kojima odgovara slaba Srbija da bi se vratili na vlast, da bi nastavili da kradu i otimaju stotine miliona evra od građana Srbije moraju da sruše Srbiju zato oni hoće da ruše institucije i zato oni divljaju, zato oni gađaju srpsku trobojku, zato oni gađaju grb, zato što im ništa nije sveto. Njima su sveti samo njihovi milioni i oni njihovi saborci u Srbiji i regionu koji su protiv Srbije i zato ne vole Aleksandra Vučića, jer im smeta Srbija, jer im smeta Srbija koju Aleksandar Vučić vodi u sigurnu budućnost. Ja se nadam i Boga molim da naša draga koleginica Jasmina Obradović bude dobro. Boga molim da naša draga koleginica Sonja Ilić iz srpske Gračanice i njena beba budu dobro. Bogu se molim da naša draga koleginica Jasmina Karanac bude dobro. Isto tako pozivam nadležne institucije da reaguju na ove današnje pokušaje ubistva narodnih poslanika, da budu procesuirani i da bude skinut imunitet onim poslanicima koji su danas učestvovali u izvršenju krivičnih dela, a imali smo prilike da čujemo pre desetak minuta i vidimo i pročitamo saopštenje državnog tužilaštva. Prema tome institucije treba da rade svoj posao i treba da odgovarate vi iz opozicije. Ne mogu da kažem da ste gospoda, jer se danas ponašate kao najgora ološ i bitange, kao antisrbi, kao neprijatelji Srbije. Sram vas bilo! Želim da se obratim mladim ljudima. Dragi naši studenti, ova vlast, ova Vlada Srbije uz podršku narodnih poslanika iz vladajuće koalicije okupljene oko Srpske napredne stranke, danas mi vam ispunjavamo i 4. zahtev, ispunjavamo sve zahteve koje traži mladost Srbije. Zato što je nama, za razliku od ovih bandita preko puta, stalo do mladih ljudi, nama je stalo da ulažemo u obrazovanje. Ova vlast pomaže obrazovanje i zaposlene i u osnovnom i u srednjem obrazovanju i u visokom obrazovanju. Zato pozivam da se deca vrate u škole, da roditelji podrže da njihova deca idu u škole, a roditelji na posao, studenti da se vrate na fakultete, da se trude, da što pre završe fakultete, da se zaposle, pa da i oni jednog dana konkurišu za ove povoljne kredite, za rešavanje stambenog pitanja za mlade ljude. Imamo ovde odlične zakonske predloge, svaki zakonski ovde predlog je u interesu građana Srbije, počev od mladih ljudi, pa do njihovih roditelja. Dragi građani Republike Srbije, jako mi je žao što ste danas imali prilike da vidite ovo ponašanje opozicije, ali mi je jako drago što ste danas shvatili ko je za Srbiju, a ko je protiv Srbije. Za Srbiju i jaču Srbiju smo mi koji podržavamo politiku Aleksandra Vučića! Živela Srbija! 

ANA BRNABIĆ: Hvala vam narodni poslaniče. Reč ima narodni poslanik Nebojša Bakarec. Izvolite. 

NEBOJŠA BAKAREC: Hvala vam, poštovana predsedavajuća. Znate li zašto se danas u ovoj sali najbolje diše? Zato što smo slobodni. Mi iz SNS smo slobodni, a za razliku od ovih Kurtijevih ustaških, Đilasovih robova. Mi dišemo vazduh slobode. O divna, o slatka slobodo! Najoštrije osuđujem nasilje u Skupštini koje izvodi ova antisrpska Kurtijeva ustaška opozicija. Najoštrije osuđujem pokušaj ubistva tri poslanice – Jasmine Obradović iz SNS, Sonje Ilić iz SNS i Jasmine Karanac iz SDPS koje je izvela ova Kurtijeva ustaška opozicija. Oni ovo izvode po nalogu hrvatskih obaveštajnih službi i po nalogu njihovog gospodara Aljbina Kurtija. Isto ovo što oni sada rada je radio Aljbin Kurti dok je bio opozicija. Doduše, ima jedna razlika. Aljbin Kurti u skupštini tzv. Kosova nije pokušavao da ubija poslanice Kosova za razliku od ovih ovde. Predsednik Vučić je u bolnici posetio poslanicu SNS, Jasminu Obradović, koja je dobila moždani udar i koja se tamo bori za život. Dva puta je ovde dolazila danas, ja sam bio u poslaničkom klubu, hitna pomoć zato što našoj poslanici Sonji Ilić iz Gračanice sa Kosova, koja je trudna, u osmom mesecu trudnoće, nije joj bilo dobro. Na kraju ju je hitna pomoć odvezla u bolnicu gde se naša Sonja Ilić i njena nerođena beba bore za život. Danas su poslanici opozicije dimnom bombom i suzavcem u glavu pogodili poslanicu SDPS Jasminu Karanac koja je u bolnici. Setimo se, ovo je samo nastavak niza, opozicija je sa pretnji smrću dosadašnjih prešla, kao što vidimo, na ubijanje u Skupštini. Setimo se samo pre 10 dana poremećeni lider opozicije Mladen Tanjga je detaljno pretio kako će da poubija sve članove porodice Vučić. Prekjuče su u genocidnoj Hrvatskoj, po ko zna koji put, spalili lutku sa likom predsednika Vučića i pretili mu smrću. Prekjuče je nasilnik Dragan Đilas u svom stanu, sa sve zadovoljstvom, to je ovaj Đilas koji je tukao svoju bivšu suprugu i njene roditelje penzionere, preko video-bima govorio o ubistvu predsednika Vučića i na kraju je i sam pozvao na ubistvo predsednika Vučića. Prekjuče je Đilasov narkoman i diler u Senti, izvesni Mališić, pokušao da ubije predsednika mesnog odbora u Senti, našeg Sašu Serdara. Sinoć je opozicija napala mirne ljude, članove SNS, u selu Maločaj kod Kraljeva samo zato što su se mirno okupili na sastanku mesnog odbora. Opozicija za 15. mart najavljuje ubistvo Vučića tzv. Martovske ide, a to je bio dan, setimo se, kada je mučki ubijen Gaj Julije Cezar. Šta to opozicija pokušava da spreči u Skupštini? Opozicija želi da spreči donošenje dva zakona o umanjenju školarina za 50% za naše studente i Zakon o stanovima za mlade. Time se ova antisrpska opozicija sveti studentima zato što su ih skrajnuli, zato što su oborili rejting ove antisrpske opozicije. Opozicija samo obmanjuje javnost da podržava zahteve studenata. U stvari i najgore bi studentima i studentima rade ovo, žele da spreče donošenje zakona za našu decu. Predsednik Vučić i Srpska napredna stranka štite Ustavom garantovana prava sve naše dece na obrazovanje. Vlada Srbije i sjajni premijer Miloš Vučević su pre nekoliko nedelja usvojili dogovor sa svim prosvetarima, kojima će prosvetarima na kraju u januaru iduće godine plate da budu veće za 31%. Sjajni Miloš Vučević i Vlada Srbije su pre neki dan postigli dogovor sa svim dekanima i svim rektorima univerziteta, sa kojima su postigli dogovor, da će plate radnika na univerzitetima da budu veće za 27%, uključujući i ovih 11% u januaru. Ko brine jedino o interesima naših mladih, naših studenata i onih koji su u bojkotu i oni koji nisu? Pa isključivo mi ovde u Skupštini, isključivo predsednik Aleksandar Vučić. I na kraju, evo stihova još jedne druge pesme za koju ovi Kurtijevi nasilnici nikada nisu čuli. To je ona sjajna pesma detinjstva, našeg prijatelja Petera Handkea - Kad je dete bilo dete nije znalo da je dete. Kad je dete bilo dete nije imalo svoje mišljenje, nije imalo navike. Kad je dete bilo dete, jasno je sliku raja u sebi imalo, da li baš raja - pita se sada. Kad bi stavila vizije i danas ga trese strah. I ponoviću ove divne stihove Bore Đorđevića iz pesme „Decu ti neću oprostiti“ - Nema veze gde boravim, kada ću mrstiti ili postiti, ali jedno ne mogu da zaboravim – decu ti neću oprostiti, ti si mi bio dragi gost i rado sam te gostio, možda sam primitivan, prost, ali decu ti nisam oprostio“. Živela Srbija, živela sloboda. 

ANA BRNABIĆ: Hvala vam. Mislim, poštovani građani Republike Srbije, i poštovani narodni poslanici, da će ostati upamćeno i upisano da je najteži zakon koji smo ikada doneli u ovoj Narodnoj skupštini bio Zakon o visokom obrazovanju, kako bi ispunili zahteve studenata u plenumu. Još jednom pitam opoziciju – šta imate toliko protiv studenata? Što toliko ne želite da se ispuni njihov zahtev? Mislila sam da ćemo makar o tom zakonu zajedno razgovarati, debatovati, da ćete glasati za to da se nađe na dnevnom redu, da ćete pustiti makar to da uradimo, pa onda praviti haos. Ali, ne, vi u stvari ne želite da se usvoji Zakon o visokom obrazovanju. Vi ne želite da se usvoji i ispuni četvrti zahtev studenata. Nikada na teži način nismo usvojili jedan zakon, ali utoliko će biti veća pobeda kada ga usvojimo i da proslavimo zajedno sa studentima to. Idemo dalje. Reč ima Svetlana Milijić. Izvolite. 

SVETLANA MILIJIĆ: Zahvaljujem uvažena predsedavajuća Narodne skupštine Republike Srbije. Htela bih da se izvinim građanima Republike Srbije. izvinite, dragi građani Republike Srbije, izvinite deco, izvinite studenti, što danas morate da slušate i da gledate ovaj teroristički akt od strane Kurtijevih sledbenika, a ne da se zajedno radujemo izglasavanju zakona koji će poboljšati životni standard kako profesora, tako studenata i mladih. Ovo što čujete, građani Srbije, preko puta, ove trube, to je zov divljine, to je zov džungle i možete slobodno da pištite, da duvate u trube, možete da nam bacate suzavac, da nas gađate šok bombama, možete da radite šta hoćete, ali Srbiju zaustaviti ne možete. Građani Srbije, znate li šta njih boli? Pa njih boli 10 autoputeva, nove fabrike, kilometri pruga, nove bolnice, sve ono što oni ili nisu znali ili nisu hteli da urade dok su bili na vlasti. To njih boli, građani Srbije. Poštovani studenti, vama se obraćamo mi iz pristojne Srbije, svedoci ste da duvajući u trube i opstruišući rad Narodne skupštine oni ne žele da se usvoji ovaj zakon, ali nećemo im to dozvoliti. Pobediće pristojna Srbija. Pobediće i Sonja Ilić i njena beba. Pobediće Jasmina Obradović, na koju ste bacili šok bombu i koja je doživela moždani udar. Pobediće Srbija. Ne damo vam je. Hvala vam. 

ANA BRNABIĆ: Hvala vam. Sledeći reč ima narodni poslanik Stefan Ketanović. 

STEFAN KETANOVIĆ: Zahvaljujem predsedavajuća. Uvaženi ministri, kolege poslanici, dragi građani Republike Srbije, u žaru političke borbe neke stvari jesu dozvoljene, ali ono što danas opozicija radi ne samo da nije dozvoljeno i nedopustivo, već je krajnje i nemoralno i nenormalno. Mržnja, netrpeljivost, nezadovoljstvo, nemir u duši, to je ono što njih odlikuje. Prosto, ne verujem da neko može biti protiv mera koje znače bolji život. Proći će vreme i stidećete se tek ove stvari koje danas činite i radite i čime se bavite. Pa znate, to se ne radi ni na ulici, ni na tribinama. Ostaće zabeleženo da ste 4. marta 2025. godine izazvali skandal i pokušali rušenje ovog doma. U 10.37 časova niste udostojili studente, odbili ste glasanje da se na dnevnom redu nađe zakon, izmene Zakona o visokom obrazovanju. Niko iz opozicije nije glasao, a svesni ste da je to četvrti zahtev studenata i vi sami to ističete. Bilo je 144 glasova za zahvaljujući poslanicima vladajuće koalicije. Predložene izmene i dopune Zakona o visokom obrazovanju sigurno će doprineti unapređenju dostupnosti visokog obrazovanja. Kako? Na koji način? Tako što će se trošak školarine umanjiti za 50% samofinansirajućim studentima i to na taj način što će im Republika direktno iz budžeta refundirati taj iznos. Takođe, unaprediće se kvalitet visokog obrazovanja kroz veće izdvajanje iz budžeta za rashode za zaposlene i materijalne troškove, a takođe doprineće se i većoj autonomiji visokoškolskih ustanova. Šta je opšti cilj? Opšti cilj jeste povećani kvalitet nastave i učenja. Obuhvaćene su izmene odredaba koje se odnose na radno-pravni status nastavnika verske nastave, tako da je omogućeno da ova lica zasnuju radni odnos na neodređeno vreme, što smatram jako bitnim, jer je jako važna duhovna disciplina, duhovni trud i podvig, iako to možda pojedincima vidimo da smeta danas. Posebno značajnim smatram Predlog zakona o utvrđivanju garantne šeme i subvencionisanju dela kamate kao meru podrške mladima za kupovinu prve nepokretnosti, prve nekretnine. Šta će se njime obuhvatiti? Njime će se povećati mogućnost mladima da dođu do svoje prve stambene nepokretnosti i brže i lakše reše jedno od najvažnijih životnih pitanja. Omogućava se kreditiranje mladih koji su zaposleni, kao i oni koji su zaposleni na određeno vreme, onih koji nisu zaposleni, kao i onih koji se bave samostalnim delatnostima. Predloženo zakonsko rešenje će u mnogome uticati na mlade od 20 do 35 godina starosti, ali i na građevinsku industriju i na ekonomiju uopšte. Možete da vređate, da vičete, da dobacujete, nema problema, ali nadam se da imate još nešto ljudskosti i kvaliteta u sebi, sem krvi u očima i želje da nekome skinete glavu. Ponašate se kao horda divljaka. Danas su povređene tri koleginice, jedna u osmom mesecu trudnoće i Boga molim da budu dobro. Osetio sam potrebu da se javim, jer ne želim ni jednog sekunda da budem odgovoran za nešto što smatram da može da bude pogubno, a ono što kolege iz opozicije, na žalost rade. Dijalog je bio od kad je sveta i veka od veka, intelektualaca. Danas, danas je kriza dijaloga prisutna više nego ikada. Nećemo vam dozvoliti, nećemo vam popustiti, neće vam proći nikada, Srbija će pobediti. Nećemo dati našu Srbiju najgorima. Živela Srbija, živeo Aleksandar Vučić! 

ANA BRNABIĆ: Hvala vam. Reč ima narodni poslanik Milan Radin. Izvolite. 

MILAN RADIN: Zahvaljujem predsedavajuća, apsolutno ste bili u pravu kada ste rekli da je ovo istorijska sednica, da zakon nijedan nismo teže usvajali u ovoj Skupštini. Predsedavajuća, šta je razlog za to? Imate ih tamo, izmereni su na tasove, ispali su laki. Izmereni su, na izborima, ispali su laki. Izmerili su ih studenti, ispali su laki i ovde u plenumu smo ih izmerili i kao uvek ispali ste laki. Jednostavno postavlja se ozbiljno pitanje dame i gospodo koga vi mislite da predstavljate u ovom trenutku? Ne predstavljate ljude koji su glasali za vas, ne predstavljate studente oni su se ogradili od vas, ne predstavljate više čak i USAID stalo finansiranje i tu je predsedavajuća koren svog ovog problema. Kako je stalo finansiranje, kako se smanjio fond iz kojeg su dobijali pare, sada moraju da se takmiče. Ostalo ih je isto, ali fond para koji im je dolazio daleko je manji. Neki od njih vidi se da su zaboravili kako su kod Nemaca kukali i plakali, pa kako vam je ljudi pobogu Volter Haufman iz vaše zelene fondacije Lazoviću lično rekao čovek nema više, stalo. Nije vam preneo? Nije ti to preneo Jeremić? Izvini, što od mene saznaješ taj način. Pare su vam stale i sada ste u problemu. Sada više ne možete čak ni da se pravite da nekog predstavljate. Džabe je Siniša govorio ovde o tome kolika je sada prosečna plata u Republici Srbiji. Niko od vas za normalnu platu u životu nije radio. Vlada Jelić ponajmanje od svih. Vlado, institucije su konačno krenule da rade svoj posao i svaki Novosađanin se najiskrenije nada da ćemo konačno saznati šta se nalazi iza zidova one dobro zaštićene vile na Adamovićevom naselju, a pogotovo se nadamo da ćemo možda saznati kako se izgradio Vlada i od čega. Ima nade za sve naše još uvek, što se toga tiče. Danas, ovih dana u Skupštini se nalazi zakon koji će omogućiti građanima Republike Srbije od 20 do 35 godine da sa kamatom od 1% i sa učešćem od 1% kupe sebi nekretninu. Nešto što je vas misaona imenica, obzirom da kao što smo čuli, Miloš ima pet stanova u Beogradu, ne tiče ga se. Ima kod vas ljudi koji su dobijali po 400.000 evra godišnje od USAID-a. Saznaće se i to ko je. Sada kada su institucije krenule konačno da rade, američke institucije, da budem apsolutno iskren i to mi je drago da je njima najviše stalo do toga da saznamo koliko je koja inicijativa dobijala koliko para, gde su te pare najbitnije završile. Dame i gospodo, zadnjih dana mene uopšte ne čudi ovo što se dešava trenutno u Beogradu. Posle onog u Senti što je uradio onaj vaš drogirani, pijani, što je napao Sašu Sedlara u Senti ovo me uopšte ne čudi, ali ono što me je tada začudilo što ga je sud pustio odmah. Ni 24 časa čovek nije bio u pritvoru i zato ste danas u Senti imali protest ispred suda. Ne, više nikog vi ne predstavljate. Ljudi sada protestuju protiv onih sudija koje ste vi postavljali. Šta ljudi tačno misle o vašoj politici, najbolje se videlo u Inđiji. Da li je vama jasno da su odbornici opozicije krenuli da vas napuštaju? Devojka iz Inđije izašla je iz opozicione odborničke grupe, prešla u SNS. Ljudi, uništili ste svaku politiku koju ste imali, uništili ste i zatrli ste i one politike koje su vas učili da treba ovde da gradite. Od vas bolje opozicije nema. Vi ste pokazatelj svega onoga što je bilo loše u Evropi, što je bilo loše u Americi. Ta vaša politika nije prošla niti će proći i mogu da kažem samo da mi je drago što su vam pare konačno stale sa zapada. Sada će se videti ko je jedini koji je ostao da vas finansira. Jedini čije ste metode preuzeli. Iskreno se nadam da ćete ih malo makar usavršiti. Tako da, dame i gospodo, ostaje vam samo da probate da nađete nešto novo, neke nove ideje, a ne da reciklirate Aljbinove stare ideje. 

ANA BRNABIĆ: Hvala vam. Narodni poslanici opozicije, da li želite reč pa možda da duvate dvadeset minuta? Ne? Možete 20 minuta da trubite uživo u programu da svi ljudi vide sve vaše kapacitete. Ne želite? Sramota vas je? Dobro, i treba da bude. Idemo dalje, reč ima narodni poslanik Marija Zdravković. Izvolite. 

MARIJA ZDRAVKOVIĆ: Poštovana predsednice Republike Srbije, danas je za mene najtužniji dan koji sam doživela u svojoj karijeri poslanika Republike Srbije. Ne mogu da budem glasnija od ljudi koji duvaju u trube, ne želeći da saslušaju reč koju bilo ko u ovoj Skupštini treba da kaže. Skupština nije za duvanje. Duva se na drugom mestu. Ovaj Skupština je za razgovor, za konstruktivne dogovore, za nalaženje zajedničkih rešenja za našu zajedničku državu Republiku Srbiju, za koju tvrdimo da je svi volimo. Ako je toliko volimo zašto smo danas silovali Srbiju? Zašto smo danas pokazali najveći stepen agresije nekanalisane, neljudske, nehumane? Zašto su danas povređene tri žene poslanice, nije bitno koje partije. One su poslanice Republike Srbije u republičkom parlementu. Povredili smo nečiju majku. Povređena je žena koja se toliko borila da dođe do najsvetijeg cilja svake žene, a to je da se ostvari kao majka. Jel niste želeli da joj pomognete, jel vi koji duvate ne želite da pomognete njoj da dođe do svog stida? Zar vas nije sramota? Stidite se. Nemojte da pričate o nasilju u Duboni, o nasilju na ulicama kada najgore nasilje sprovodite u instituciji najvišeg ranga ove zemlje. Duvajte što jače, jer nemate ništa pametno da kažete. Vi ne znate ni šta je dijalog. Vi ne znate ni šta je poštovanje. Vi ne znate šta su kolege bez obzira kojoj političkoj opciji pripadaju. Zbog toga moram da vam kažem, da kada bude bio 8. mart, mislim da niko od onih koji su danas napadali žene, koji su vređali žene, koji su ih posipali, jajima gađali, praškovima, izvlačili aparate za požar, ne treba ni da prođu 100 metara od mene, niti bilo koje druge žene. Šta zapravo oni misle o nama ženama u politici, oni su nam danas pokazali. Mislim da samo oni koji nisu imali argumente, a već duže vreme ih nemaju i nose političke poruke da podržavaju studente, pa što ih danas niste podržali kada je trebalo da glasate? Što niste glasali? Draga gospodo, koji duvate u trube, mogu da vam kažem da duvate odlično, dunite još malo jače, jer samo to znate da radite. 

ANA BRNABIĆ: Svaka vam čast, narodna poslanice. Doktorski, u skladu sa vašom profesijom. Dubok naklon. Hvala vam mnogo. Hvala vam na poziv za dijalog i hvala vam što ste apelovali na makar osnovno kolegijalno poštovanje. Za 8. mart možemo očekivati od Miloša Jovanovića da kupi nekoliko suzavaca, pa da krene da juri žene ulicama da ih prska. Da, takvi ste junaci. Neću vam oprostiti, neću vam zaboraviti. Svaki dan ću podsećati sa ove govornice. Moje je da branim institucije ove zemlje. Vi ste bahati, bezobzirni, nasilnici, siledžije, mrzitelji, teroristička banda. Vi ste, pa dobro, bogati i bahati. To ide zajedno. Ne znam samo zašto toliko mrzite studente. Studenti, ne brinite se, pobedićemo mi zajedno. Usvojićemo mi ovaj zakon i borićemo se mi dalje. Idemo dalje. Da kažem građanima Republike Srbije da postoje političke razlike među opozicijom. Shvatila sam to danas kristalno jasno. Taj Zeleno-levi front, oni koriste samo pištaljke. A ovi Đilasovi i Jovanovićevi su bogatiji i koriste vuvuzele. Tako da, tu politička razlika postoji, ovi su samo na pištaljkama. Idemo dalje. Završićemo gluvi, ali šta je sluh za Srbiju? Hajde glasnije, hajmo. Šta ste se, bre, ljudi umorili? Niste se valjda umorili? Hajde još sat i po vremena. Nestalo vam suzavca? Nestalo vam suzavca. Nemate više šok bombi? Ne. Nemate više ni jaja ili ste odneli nekoj humanitarnoj organizaciji možda? Nemate. Pa neka vam kupi Đilas. Pa ima Đilas pare za šok bombe. Uzmite još. Kupite ih još. Idemo dalje. Neće, Đilas se buni, neće da da pare za šok bombe. Pa ko vam je dao, bre? Pa ko vam je dao pare za šok bombe? Ko je kupio šok bombe? Ko je kupio suzavac? Znam da nije Đilas, on ne da pare. Samo za sebe. On voli da uzme, ne voli da da. Ajmo dalje. Nenad Krstić, izvolite. 

NENAD KRSTIĆ: Poštovana predsednice, poštovani ministri, dame i gospodo, bilo je svega i svačega i različitih buna po Srbiji, ali ovakav javašluk pojedinih poslanika još nije viđen, ne pojedinih nego čitave opozicije. Dolazim sa juga Srbije i meni jedino što ne smeta, to je da Marinika može malo jače sa ove daire, jer Koštana potiče iz Vranja, ja sam blizu tu, pa to mi i ne smeta. Ona može i do ponoći, tako da to mi i ne smeta, može da pojača Marinika, nije problem. Što se tiče Zorana koji dolazi sa juga Srbije, sram ga bilo, i njega i njegove sede kose. Zna li Zoran šta su narikači? Narikači su bili u turskoj vojsci, koji su lažno narikivali u Kumanovskoj bici i izginuli svi do poslednjeg. E, to će on i njegova grupacija tako otići u politički ponor. Narikači su bili u Kumanovskoj bici, koji su lažnu tursku vojsku odveli u drugi pravac i potučeni do nogu. E, to ćete Zorane ti i tvoji iz DSS. Nema više srpskih generala da isporučujete. Nema više srpskih oficira koje ste dali. Čuli ste sada da se udara na Republiku Srpsku, na Milorada Dodika, pa mislite da se opet malo vratite, jer će opet nešto da vam daju da možete da isporučujete naše heroje i naše Srbe, nebitno da li bili sa ove ili one strane Drine. Neće da može. Aleksandar Vučić je jasno i glasno rekao – neće da vam da Srbijom da upravljate, jer narod je rekao drugačije. Narod je rekao drugačije. A vi možete da duvate do sutra, jer nećete ništa postići. Već koliko za par dana na stotine hiljada mladih imaće prilike da bude pod svojim krovom. Već nekoliko stotina hiljada zaposlenih u prosveti imaće bolja primanja, a vi ćete da duvate, jer drugo ne znate. Vi ćete i dalje da nastavite da duvate. Već koliko sutra imaće novih kilometara asfalta i novih kilometara auto-puteva. Ali, vi ćete da duvate, jer ne znate drugo. Sve ostalo što vam treba, tu je Đilas da vam kaže kako bi moglo nešto i da se ukrade, ali nemate priliku. Znam odlično, Zorane, znam, znam da ti samo znaš da duvaš. Znam, upravo tako. Jače, Zorane, jače. Nije te sramota. Možeš i da se vratiš na jug Srbije. Koliko dece ne ide u škole zbog vašeg javašluka? Mislim da je Srbija danas videla i čula sve što treba da vidi. Udarati na trudnice, udarati na žene, koleginice poslanice, sramno je. Sramno je što radite. Svi mi težimo, prvenstveno imamo danas zakone u proceduri koji se tiču mladih da stiču nova znanja, da prosveta može da nastavi sa radom, da deca čekaju školsku godinu kako valja. Ali, vi nemate podršku studenata i vama nije stalo da se ništa usvoji zato što vas je „Proglas“ progonio i sada vam je cilj da se ti zakoni ne donesu, jer će studentski zahtevi biti ispunjeni, a vi opet nastavljate da duvate, jer za drugo ne znate. Ali Srbija će da živi i da radi, dok ima Aleksandra Vučića. Živeo Aleksandar Vučić. Živela Srbija. 

ANA BRNABIĆ: Hvala, narodni poslaniče. Pozdrav za Trgovište naše. Nastavljamo dalje. Ostao im je jedan narodni poslanik da trubi. Bilo je mnogo zahtevati od sedam sati da možete da vrištite i pištite. Hajde, ljudi, da radimo. Goran Nikolić, izvolite. 

GORAN NIKOLIĆ: Poštovana predsednice, predsedništvo, dame i gospodo narodni poslanici, poštovani građani Srbije, ja sam iskreno planirao nešto sasvim drugo da govorim danas kada sam se pripremao i javio za reč za ovu Skupštinu. Dosta bitnih predloga zakona je na dnevnom redu današnje sednice, ali nažalost ovo što smo danas videli, ovo što smo danas doživeli, ja iskreno ni u snu nisam mogao da sanjam da može da se desi, da u 21. veku imamo ovakvu bagru kao narodne poslanike, koji ne prezaju ni od čega, koji ne prezaju od toga da udare na slabije od sebe, koji su u ovoj Skupštini danas povredili, naneli povrede, životno ugrozili tri narodne poslanice, pri čemu je u pitanju i jedna žena, jedna buduća majka koja u 44. godini se bori veštačkom oplodnjom za svoje potomstvo. Ja ne znam da li imate grižu savesti. Da li Miloš Jovanović će moći nakon ovoga da zaspi, a nadam se da će nadležni organi reagovati i preduzeti sve u skladu sa zakonom. Danas je na dnevnom redu tačka Predlog zakona o izmeni i dopuni Zakona o visokoškolskom obrazovanju. Zakon koji daje daleko bolje uslove visokom obrazovanju, školstvu, obrazovanju generalno i studentima. Zakon o subvencionisanju kamata za kupovinu prve nekretnine za mlade, mlade studente, mlade ljude od 20 do 35 godina. To su tačke dnevnog reda za koje sam stvarno verovao da ćemo svi razgovarati i da ćemo jednoglasno usvojiti. Nažalost videli ste da ovi iz opozicije čak nisu glasali ni za uvrštavanje ovih tačaka u dnevni red. Na kraju, kao moj prethodni govornik koji je rekao – ja dolazim sa juga Srbije i stvarno me je sramota što je ovaj jedan duvac, duvator ili kako bi mi sa juga rekli duvadžija, baš iz Vladičinog Hana odakle sam i ja poreklom. Na sreću našu gde SNS i vladajuća koalicija ima preko 50% podrške, oni su tamo na nivou statističke greške. Živeo jug Srbije, živo Pčinjski okrug, živeo Aleksandar Vučić. 

ANA BRNABIĆ: Nemojte tako narodni poslaniče, možda je ovo početak jedne velike koalicije ujedinjenih duvača, velika koalicija, ja vidim u najavi, ujedinjeni duvači. Predsednica nosi čegrtaljku. Milenko Jovanov, po Poslovniku. 

MILENKO JOVANOV: Član 106. Pošto se jako uzbuđuju ovi iz stranke Miloša Jovanovića kada se spomene to biće i ubuduće ću se tako obraćati tom biću, jer ništa drugo ni ne zaslužuje. Ne postoji način da se ovo sakrije, ne postoji način da se ovo nekako gurne u drugi plan. Ovo je slika gde to biće prska biber sprej u lice ili suzavac u lice Sonji Ilić iz Gračanice, trudnici u osmom mesecu trudnoće. To biće se hvali kako je išlo u 63. padobransku, to biće se hvali da je studiralo i završilo na Sorboni. Da li su ga za to učile 63. padobranka i Sorbona, da ženama prska biber sprej u lice, da trudnici u osmom mesecu prska biber sprej u lice? Ne postoji način da ovo zaboravimo. Nema načina da preko ovoga pređemo, ni da oprostimo. Ovo ste vi, svi vi, i ti, i ti ološu, i ti Marseniću, i ti, svi ste ovo vi. Trudnici u osmom mesecu biber sprej u lice. To ste vi, to je vaša stranka. Bitange i ološ, ne bitange i ološ, to je deminutiv za njih, to je umanjenica. Ovi ljudi tamo, ona bića tamo, to je ono što ostane kada se septička jama prelije. Trudnici u lice biber sprej, u osmom mesecu trudnoće, trudnici u lice biber sprej. Sram vas bilo. Ali šta to vama znači kada vi za sramotu ne znate. 

ANA BRNABIĆ: Večna sramota. Evo ga Marsenić, koji viče – drž me da ga ne uhvatim. Marseniću, da li vam treba suzavac da napadnete neku ženu? Marseniću kukavice. Napali ženu u osmom mesecu trudnoće suzavcem. Ej sramoto jedna. Sramoto jedna. Marseniću sa vama ne mogu mnogo da se raspravljam, vi ste makar EKSPO podržali, pa vam to uzimam kao olakšavajuću okolnosti. Vi ste EKSPO podržali, kao i Tanja Pašić. Nešto ste dobro uradili za ovu državu, ali neoprostivo je da napadate trudnicu. Sanja Milošević. 

SANJA MILOŠEVIĆ: Zahvaljujem poštovana predsedavajuća. Uvaženi ministri sa saradnicima, dame i gospodo narodni poslanici, građani i građanke Republike Srbije, danas imamo priliku da vidimo uzrujanu opozicionu masu koja u nedostatku argumenata i izbegavanja debate koristi sva sredstva za nasilno delanje, narušava kredibilitet najvalidnijeg plenuma, plenuma Narodne skupštine Republike Srbije, ruši Ustav, ugrožava telesni integritet svojih kolega. Sramno je sve ovo što radite, sramno i licemerno da se pozivate na borbu protiv nasilja vi, koji prvi činite nasilje. Vi jedino možete biti lideri nasilničkog, destruktivnog i beskrupuloznog ponašanja. Niko od predstavnika parlamentarne opozicije nije glasao da prihvati Predlog zakona o izmenama i dopunama Zakona o visokom obrazovanju. Nije ni čudo, ljuti ste. Tako je, ljuti ste jer vas studenti ne žele, građani na izborima vas nisu želeli, studenti se ograđuju od vas, vaša današnja reakcija je isključivo bes i izbegavanje, osveta studentima. Vi upravo to radite drage kolege iz opozicije. Znam da niste očekivali nastavak rada pa ste se pogubili u organizacije vašeg vandalističkog ponašanja. Red trube, red dimnih bombi, pa opet red trube. Znate sabor trubača u Guči je početkom avgusta, mislim da ćete tamo biti prvaci, slobodno se kandidujete. Ono što građani Srbije moraju znati je da Srbija nije stala i da Srbija neće stati. Opozicija naoružana dimnim bombama, ali znanjem, vaspitanjem i razumom bezoružana, to ste vi i zbog toga vas i ne treba izazivati na razum, na borbu razuma i na dijalog jer ovo što su danas građani Srbije imali prilike da vide je bruka i sramota. Rad svih nas ovde nije sredstvo za postizanje ličnih ciljeva, a nesreće i nemili događaji koji su se desili nikako ne treba da budu okidač za skupljanje jeftinih političkih poena, što vi sve vreme radite. Vama je ovo poslednji vapaj za ministarska mesta i za fotelje. Vi ste skloni inverziji realnosti, zameni teza i uloga, a izuzetno je bitno sagledavanje postupaka svih nas čiji je najznačajniji zadatak da brinemo i da se borimo za interese građana ove zemlje. Mi ćemo se boriti da sačuvamo mir i stabilnost, suverenitet naše zemlje. Borićemo se za prosperitetniju Srbiju, za veće plate, za bolje uslove za život, za život svakog stanovnika Srbije. U vezi toga na dnevnom redu danas se nalaze bitni zakoni, pored ostalih izmene i dopune Zakona o visokom obrazovanju, o osnovama sistema obrazovanja i vaspitanja, Zakon o osnovnom obrazovanju i vaspitanju i Zakon o srednjem obrazovanju i vaspitanju. Konkretno, usvajanjem Zakona o visokom obrazovanju doprinosi se unapređivanju dostupnosti visokog obrazovanja time što će se trošak školarine samofinansirajućih studenata refundirati za 2024/2025. godinu za 50%, a za narednu godinu biće izdvojeno još 18 milijardi dinara za obrazovanje. Kada je reč o Predlogu zakona o utvrđivanju garantne šeme i subvencionisanju dela kamate kao mere podrške mladima u kupovini prve stambene nekretnine, reč je o projektu koji je jedinstven i verovatno najbolje rešenje za rešavanje stambenog problema svih mladih, možda i u celoj Evropi, a ne samo u Srbiji. Reč je o ogromnoj podršci države Srbije. Ovo je sve samo nije socijalna mera. Ovo je rezultat odgovorne politike, politike koju vodi predsednik Republike Srbije, Aleksandra Vučić. U vezi toga u danu za glasanje podržaću set zakon. Samo za kraj želim da kažem, građani upamtite ovo. Lojalnost prema državi nije samo obaveza, već izražavanje dubokog poštovanja prema zajedničkim vrednostima, istoriji i ljubav prema domovini i nije uvek ono što daje, već u onome se ogleda što mi kroz svoje postupke činimo da ona postane bolje mesto za život svih nas. Živeće srpski narod, živeće Srbija. Živela Srbija. 

ANA BRNABIĆ: Hvala vam. Reč ima ministar Slavica Đukić Dejanović. 

SLAVICA ĐUKIĆ DEJANOVIĆ: Poštovani narodni poslanici, cenjeni građani Srbije,veliko je zadovoljstvo razgovarati na temu koja znači ulaganja u budućnost i bila sam uverena, vrlo iskreno, da ćemo danas imati dijalog, pa makar onakav kakav smo imali na Odboru za prosvetu, u ovom visokom domu. Bilo je tu poslanika, bio je gospodin Pavićević i on je glasao za predlog zakona o visokom obrazovanju i govorio o tome da je potrebno da danas radimo. Koji su to nalozi uticali na njega i zbog čega je i on i njegova družina promenila stav, pitanja su na koja građani Srbije verovatno imaju prilično jasan odgovor. Htela sam samo da vam kažem da od 25. jula 2024. godine, intenzivno radimo na pripremama izmena i dopuna zakona o visokom obrazovanju, a u završnoj fazi, potpredsednik Vlade, Siniša Mali, ali smo dobili neposredni zadatak da sa svojim saradnicima privedemo kraju ove aktivnosti, uzimajući u obzir i četvrti zahtev studenata koji su u protestima. U razgovoru su sa nama učestvovali i predstavnici akademske zajednice, rektori svih devet univerziteta državnih u Srbiji, i njihovi saradnici, i njihovo pitanje je bilo šta su garancije da ćemo mi zaista relativno brzo usvojiti usaglašen tekst i da će on imati vrednost izglasane normative. Rekli smo ovo što danas i radimo, da za nas nema prepreke da ćemo to uraditi, jer nam je budućnost i svi oni elementi o kojima ste vi uvaženi narodni poslanici danas govorili, jedan zadatak koji prosto i o kome ne moramo se ni dogovarati, o investicijama, budućnost je nešto što nam je zaista ne samo politička i moralna obaveza, na kraju i radna obaveza, poslanicima, nego je negde duboko u našoj duši, u našem srcu. Pitanje je zašto smo se ovako podelili, zbog čega nema dijaloga, zbog čega sa nama ne sme da se razgovara, da li je to nemogućnost uvida u sopstvene ideje i sopstvenu poziciju naših kolega, uvaženih, sa ove strane, ili je to njihova želja da ruše Srbiju, biće da je ovo drugo i izražavam veliko žaljenje i zadovoljna sam što je većina u ovom domu u skladu sa očekivanjima studenata, spremna da radi čak i u ovakvim okolnostima i da na ovaj način dokažemo da nema prepreke da uradimo sve što je potrebno za bolju budućnost Srbije, za zadovoljstvo onih koji će sutra biti nosioci društveno političkog i parlamentarnog života. Hvala vam. 

ANA BRNABIĆ: Reč ima narodni poslanik Nikola Radosavljević. 

NIKOLA RADOSAVLJEVIĆ: Poštovana predsednice, poštovani građani Republike Srbije, ja danas nisam planirao da se javim za reč, ali imamo obavezu i želju da kažem da ovo što se radi danas u Narodnoj Skupštini je veliki skandal i da to nije skandal samo za Srbiju, to je skandal za sve građane koji podržavaju ne samo politiku Aleksandra Vučića, nego podržavaju možda i njihovu politiku, ali se nadam tako isto da građani Srbije su svesni svega ovoga što se danas čini da će na narednim izborima koji budu bili, biti oni koji čine ovakve stvari, veoma kažnjeni. Ono što ja mogu da vas pitam, to je poštovana predsednice Narodne Skupštine, da li vi vidite šta je ovo ovde? Prazan papir, i na praznom papiru su sve ono što su oni uradili do 2012. godine. Ovde nema auto puteva, ovde nema novih škola, ovde nema novih zdravstvenih ustanova, ovde nema novih bolnica, ovde nema čak ni 500 hiljada radnika, jer su ih otpustili. Šta je ono što nas očekuje u narednom periodu? Mi moramo da stavimo tačku i da kažemo šta je bilo do 2012. godine i šta je bilo od 2012. godine? Moramo da stavimo i napravimo paralelu. Ta paralela je veoma bitna i da uporedimo brojke i činjenično stanje kako je bilo tada, a kako je bilo danas. Shodno tome, dozvolite mi poštovana predsednice Narodne Skupštine da građani Srbije, uputim u ono što je veoma važno, kolike su im zarade, kolike su im penzije, kolike su danas, da uporedimo politiku ove opozicije koja ne zna ništa drugo, nego da se ponaša na ovakav vandalski način ovde u Narodnoj Skupštini, a ne zna da unapredi niti našu privredu, niti našu industriju. Znate šta mi kažu industrijalci i privrednici u Jagodini? Zabrinuti su,kažu jednostavno da zbog ovakvih ljudi i zbog ovakve politike ni oni danas nemaju posla, da li će narod da kupuje, da li će narod da gradi, da li će da investira, pa sve dok se ovako ponašaju, sve staje i zato vas molim sve vas da se uzmete u pamet, da podržite Srbiju koja je Srbija budućnosti. Ono što sam rekao da 2012. godine, prosečna plata u Republici Srbiji bila je u decembru 2012. godine, 413 evra, a u decembru mesecu 926 evra, znači to je rast za 124%. Prosečna plata u Beogradu u decembru 2012. godine, bila je 499 evra, a u istom mesecu ove godine 1.190 evra, što je veoma važna činjenica i veoma važan podatak. Prosečna plata u Novom Sadu, u decembru mesecu 2012. godine, bila je 521 evro, a u istom mesecu ove godine 1.100 evra. Prosečna plata u Majdanpeku u decembru 2012. godine, bila je 387 evra, a u istom mesecu ove godine 903 evra, što je povećanje u iznosu od čak 133,7%. Ovo su građani Srbije, pokazatelji našeg rada, ovo je naša politika, mi gledamo da povećamo plate, da povećamo penzije, građanima Srbije da obezbedimo bolji život, da obezbedimo veće penzije, studentima, đacima bolje uslove, mladima nove nekretnine i da svako dođe do nove nekretnine, do novog stana po povoljnim uslovima i to je politika Aleksandra Vučića, to je politika koja zastupa, ona pristojna Srbija. Zahvaljujem se. 

ANA BRNABIĆ: Hvala vam. Da vas informišem o još jednoj stvari koja je važna, nakon što su danas svojim nasiljem tri narodne poslanice poslali u bolnicu, i dok se borimo za dva ljudska života narodne poslanice Jasmine Obradović i bebe Sonje Ilić, pre tačno 4 minuta je veliki lider opozicije Dragan Đilas, objavio post na svojim društvenim mrežama u kome mene naziva "kučetom". Dakle, sada su počeli da nas pozivaju psima, ali ne sve nas, samo žene. Miloš Jovanović napadne žene suzavcem, Dragan Đilas za ženu kaže da je "kuče", tri žene su poslali u bolnicu i to vam je današnja opozicija. Danas je za mene, ali i sve građane Republike Srbije kao Vidovdan. Danas je kao Vidovdan. Danas se u ovoj Narodnoj skupštini sve videlo, i kakav je ko i ko je za studente, a ko nije za studente i ko je za nasilje, a ko je za Srbiju koja se bori, ko je za dijalog, a ko je za mržnju. Danas nam je bio kao Vidovdan u ovom domu. Poštovane žene Srbije, da vidite da neko ko je tukao i sopstvenu ženu, pa i njenog oca, danas ovde umesto da mi se obrati preko društvenih mreža, kukavica, objavljuje da sam kuče. To sve govori o vama i o njemu, o vašem očaju, o vašoj nemoći, o vašim frustracijama. Mislili ste da ćete nas omesti šok bombama, mislili ste da ćete nas omesti suzavcima i topovskim udarima, mislili ste da tako lako možete da blokirate Narodnu skupštinu Republike Srbije, neće moći. Nastavljamo sa radom i nikada nećete pobediti. Nikada. Vi, gospodine Jovanoviću, trudnicu ste napali suzavcem. Trudnicu ste suzavcem napali, to je vaša lična karta od sada pa za na vek. Idemo dalje, a sve što vi možete meni da kažete da me uvredite meni je to kao orden. Idemo dalje. Reč ima Biljana Ilić Stošić. 

BILJANA ILIĆ STOŠIĆ: Poštovana predsedavajuća, uvaženi poslanici, oni koji se zaista mogu danas nazvati poslanicima, poštovani članovi Vlade, dragi građani, na dnevnom redu Skupštine danas su zakoni koji su neophodni građanima Srbije i koji su dobri za građane Srbije. U ovim okolnostima, za koje slobodno mogu reći da su nemoguće, ja ću se osvrnuti samo na zakon kojim se definiše program stambenih kredita za mlade kako bi oni pod što povoljnijim uslovima što lakše i jednostavnije i jeftinije mogli da dođu do svoje prve stambene nepokretnosti. Naglašavam da ovakav program može imati samo jaka država koja ima stabilne finansije i zdrave stope rasta. Program se odnosi na državljane Republike Srbije sa prebivalištem u Srbiji od navršenih 20 godina do navršenih 35 godina u trenutku podnošenja zahteva. Kako to uopšte izgleda u praksi? U praksi, dakle, to izgleda ovako – ako kupujete stan od 75.000 evra učešće je 750 evra, troškovi obrade kredita su takođe 750 evra, a period otplate je 35 godina. Prve godine koja je grejs godina rata za korisnika je 93 evra, a država subvencioniše 124 evra. Od druge do šeste godine 175 evra plaća korisnik, a država plaća 124 evra. Od šeste godine po sadašnjoj kamatnoj stopi 340 evra. Period otplate je do 40 godina, a najviše do 70 godine života. U periodu od šest godina po odobravanju kredita korisnik mora stanovati u nepokretnosti koja je predmet kredita odobrenog iz ovog programa i ne može nepokretnost ili deo te nepokretnosti izdati u zakup, kao ni otuđiti osim u slučaju kad se pokrene postupak prinudne naplate. Ovo je u suštini velika podrška mladima. Država može to da iznese bez da utiče na stabilnost državnih, odnosno javnih finansija. Podsetiću vas da ovo nije prvi put da država ovako reaguje jer, setite se, samo kad je bila pandemija izašli smo sa garantnom šemom koja je spasila našu privredu, mikro preduzeća i tada je isplaćeno više od 40.000 kredita od kojih su skoro svi vraćeni. Ovo je samo jedna mera koju sprovodimo da podržimo i pomognemo mlade. Prošle godine država je povećala izdvajanje za rođenje prvog, drugog, trećeg i četvrtog deteta i to je najbolji način da pokažemo da je država tu za porodice i za decu, da brine o njima i da čuva ono što je najvrednije i da to nije samo prazna priča već konkretna pomoć. Tako za prvo dete sada se dobija 500.000 dinara jednokratno, plus paušal za nabavku opreme od 7.500 dinara. Sa druge strane, 2012. godine za prvo dete se dobijalo samo 31.000 dinara. Nakon povećanja roditeljskog dodatka za drugo dete iznosi 600.000 dinara, a isplaćuje se u 24 mesečne rate po 25.000 dinara, plus se za drugo dete dobija jednokratno 135.000 dinara i paušal od 7.500 dinara, što je ukupno 742.500 dinara za drugo dete. Podsećanja radi, za drugo dete se 2012. godine dobijalo 124.279 dinara. Za treće dete se sada dobija 2.280.000 dinara roditeljskog dodatka u 120 rata po 19.000 dinara, plus za treće dete namenjeno je jednokratno 135.000 dinara i sedam i po hiljada dinara paušala za nabavku opreme. To je ukupno 2.422.500 dinara za treće dete. Dakle, samo jaka i stabilna država može da iznese ovakve programe, a takva je naša država. Zaista, mene je sramota njihove sramote, dragi građani. Ja se u njihovo ime vama izvinjavam. Živela Srbija i čuvajte decu! 

ANA BRNABIĆ: Hvala vam. Reč ima narodni poslanik Dragan Jovanović. Izvolite. 

DRAGAN JOVANOVIĆ: Uvažena gospođo predsednice, dame i gospodo ministre, uvažene koleginice i kolege, uvažene koliko to može biti u ovom teškom danu na ovoj teškoj sednici, kada se izdešavalo od jutra sve ono što se dešavalo. Naravno, kada sam danas dolazio na sednicu, hteo sam govoriti o zakonima, hteo sam govoriti o svim dobrim stvarima koje treba da usvojimo na ovoj sednici kako bismo pomogli ne samo studentima koji su u blokadi, naravno i onima koji nisu, njihovim nastavnicima da dobiju veće plate, naravno, o nečemu što nismo ovde pominjali, a to je pomoć i seljacima, odnosno nosiocima poljoprivrednih gazdinstava, pre svega u mojoj Šumadiji, koji imaju probleme sa imovinsko-pravnim odnosima, obrađuju parcele za koje ne mogu da dobiju subvencije i sve smo danas izmenama Zakona o poljoprivrednom zemljištu trebali da usvojimo kako bi njima omogućili lakše podnošenje zahteva za subvencije, ali šta to vredi kada vi dođete na sednicu i doživite sve ono što smo mi od jutros doživeli. Vi dragi građani Srbije kada ovo gledate moram i ja biti ličan prema vama. Dugo sam u politici. Od 2004. godine sam predsednik opštine Topola. Ovo mi je peti mandat u Skupštini Srbije i ono što sam danas doživeo voleo bih da se nikada ne ponovi, ali nisam imao priliku o sada da ovo ikada doživim. Zašto sam ličan? Iz jednog razloga što sam 2004. godine, kao funkcioner Nove Srbije bio u poslaničkom klubu sa većinom članova koji danas. Tada smo bili Srpski pokret obnove – Nova Srbija, a danas je to deo POKS-a, a 2008. godine sam bio u poslaničkom klubu koji se zvao DSS – Nova Srbija i to je jedna stvar koju sam hteo da pomenem, gde mi je prosto neprijatno da danas sa ovog mesta gde sedim i gde se danas obraćam, u plenumu gledam Miloša Jovanovića kako biber sprejom prska koleginice i kolege. Da li je to moguće i da li je to realno, dragi prijatelji, vi koji sada trubite i koji umesto da se lepo javite i kažete da li je ovo tačno što ja govorim i da li je ovo tačno što mi ceo dan govorimo i da su naše tri koleginice završile u bolnici? Moram da iskoristim i ovu priliku da koleginicama, naročito koleginici Ilić, koja je u drugom stanju, poželim brz oporavak i da beba bude dobro, a naravno, i mojim dragim koleginicama gospođi Obradović i gospođi Jasmini da poželim brz oporavak i da se ove nemile scene nikada više ne ponove. Razumem i drugačije političko mišljenje, razumem i sve stvari koje mogu da se nabroje i da se rade u Skupštini, ali nemojte na ovakav način i nemojte koristiti sve ovo od pirotehnike, do nažalost, ovog suzavca i biber spreja, da naudite svojim kolegama i koleginicama. Predsednica Skupštine je rekla - dolazi nam i 8. mart, Dan žena, i vi ste na ovakav način, na ovoj sednici koja će trajati do verovatno i druge polovine marta meseca, na ovakav način čestitali svojim koleginicama. Da li je, ljudi, ovo moguće i zašto ovo radite i kome sve ovo treba? Pre svega, pozivam i građane i sve ljude koji gledaju ovaj TV prenos, ove nesrećne sednice, da ostanu mirni, da znaju da ovde postoje odgovorni ljudi, odgovorna skupštinska većina koja će u danu za glasanje podržati ove zakone koji trebaju da donesu dobro Srbiji i, pre svega, mir u Srbiji, da nemamo više blokade ulica, da možemo normalno da živimo, da se razvijamo i da funkcionišemo, da možemo da pričamo o uspesima svake lokalne samouprave, jer svaka opština i svaki grad u Srbiji čini Srbiju jakom i jedinstvenom. Zbog toga, dragi prijatelji, pozivam vas da ostanemo jedinstveni, da u danu za glasanje podržimo sve ove izmene zakona, da kažemo da Srbija ne zaslužuje sve ovo što je gledala tokom celog ovog dana i da, pre svega, još jednom, ako to vredi, zamolim moje kolege iz opozicije, ja sam bio poslanik opozicije, kao i većina ovde kolega sa moje leve strane, ali nikada mi nije padalo na pamet da radim ovo što ste vi danas radili i da bilo koju koleginicu iz pozicije posipam biber sprejom u oči. Nemojte to raditi, mislim, ovo stvarno nema nikakvog smisla. Do pobede, živela Srbija! Okupimo se ponovo u danu za glasanje. Živeli! 

ANA BRNABIĆ: Dobro. Pošto na listama poslaničkih grupa više nema prijavljenih za reč, odnosno oni koji su prijavljeni za reč nemaju više vremena iz poslaničke grupe, pre zaključivanja zajedničkog načelnog pretresa, pitam da li žele reč predsednici, odnosno predstavnici poslaničkih grupa ili još neko ko nije iskoristio svoje pravo iz člana 96. Poslovnika? Reč ima Dušan Bajatović. Izvolite. 

DUŠAN BAJATOVIĆ: Poštovane drugarice i drugovi, poštovani poslanici. Morao sam kolegu da pozdravim na srpskom jeziku, pošto on drugi jezik ne razume. Zahvaljujem se poštovanom mladom kolegi na podršci, biće poslanik dugo vremena i ima veliki dečiji san da dođe na vlast bez izbora. Ja nisam hteo da govorim o atmosferi u parlamentu, hteo sam da govorim o zakonima. Međutim, kada imate ovakav primerak iza sebe, onda morate. Sine, ja sam duže na vlasti nego što ti imaš godina. 

BOGDAN RADOVANOVIĆ: Ti si zločinac duže nego što ja imam godina.

DUŠAN BAJATOVIĆ: Dakle, poštovana gospodo poslanici, imao sam priliku da pogledam, ja ne volim taj pristup, ali sam pogledao sve ove regionalne medije, jedino Grci prizivaju da vi dođete u Grčku. Mislim da je ovo bilo sramno što je danas urađeno u parlamentu Republike Srbije, pre svega od vas, poštovane kolege iz opozicije. Pustite čoveka neka me udari, pa da mogu da mu vratim. Mislim da je slika koja je poslata iz srpskog parlamenta sramna. Ljudi, vi morate da shvatite da ne može da se dođe na vlast bez izbora. Nema obojene revolucije u Srbiji i neće je biti. Ako vi iz policije slučajno imate podatke da li mu je nužan kokain ili heroin, recite mu da nabavimo. Dakle, ja se izvinjavam, ali obojene revolucije neće biti. Prethodna obojena revolucija je bio 5. oktobar. Većina vas ste potomci 5. oktobra. Šta je to 5. oktobar doneo Srbiji? Pljačku, bezakonje. Što mene sramota? Vi krali, a treba da je mene sramota? Ne razumem. To mi sad nije jasno. Ako se setimo, ako me uopšte čujete, znate li šta je sledeći korak ove gospode? Da probaju da organizuju krizne štabove. Ako mislite da ćete moći da upadate u firme, da upadate u institucije i da ih na silu preuzimate, mislim da ste se prevarili. Bolje bi bilo ovu mladu gospodu da naučite da nešto rade, da doprinose ovom društvu, a ne da ih učite kako da larmaju i da kradu, a na kraju ćete ih zloupotrebiti. Što se tiče zakona koji su na dnevnom redu, ja ću ponoviti, sa Zakonom o visokom školstvu ispunjen je četvrti studentski zahtev. Isto misle i vlast i opozicija i rektori i dekani i studenti i to je verovatno danas najvažnija tačka dnevnog reda. Ja mislim da je to put ka uspostavljanju poverenja u jednom dijalogu, pre svega, studenata, ali ja računam i profesora i đaka sa Vladom Republike Srbije, a opozicija neka bira svoj put. Moje lično mišljenje je ako ovako nastavi, da to nije dobar put. Dakle, ponavljam, nikakvi krizni štabovi, nikakve obojene revolucije, nikakvi vaši planovi potkrepljeni jajima. Evo, imate sad podatak sa Pravnog fakulteta u Novom Sadu, kaže buduće blokade u Novom sadu ne treba da budu masivne, ali treba da budu efektivne, sa ciljem da se nanese što veća ekonomska šteta državi. Dakle, cilj ovih sada bitno umanjenih protesta, za koje svako može da ispostavlja račun državi ne vodeći računa koliki je njegov doprinos, toj istoj državi, tom istom obrazovanju, kakvo je njegovo razmišljanje o budućnosti dece i studenata, to nije važno, važno je naneti ekonomsku štetu državi i doći na vlast bez izbora. Kolega se sada zaljubio u mene, hoće da sedne pored mene. Jedino što mi se sviđa, stalno radi iza leđa, ne znam da li je heteroseksualno ili nekako drugačije opredeljen. Dobro. Ja još jednom hoću da kažem da se ovde nalazi i set finansijskih zakona za projekte koji treba da završimo. To su zakoni koji se odnose na puteve, i to su zakoni koji se odnose na izgradnju gasovoda u Srbiji i na proširenje Banatski Dvora. Ja ću ponoviti tezu da je država sa svojim investicija u infrastrukturu najveći generator rasta BDP u ovoj državi i najveći poslodavac. Čini mi se sa ovim rastom plata i u prosveti i rastom troškova i povećanjem minimalne zarade i minimalnom nezaposlenošću država je suštinski najveći poslodavac. Dobro bi bilo da strane investicije nastave da dolaze, a meni se čini da u ovoj atmosferi neće. Bilo bi dobro da dalje izlazimo u susret privatnom kapitalu. Vidim da i Vlada i Privredna komora Srbije žele da promovišu nove kreditne linije. Od kako smo dobili investicioni rejting taj kapital je značajno jeftiniji i dugoročniji, što otvara prostor malom i srednjem kapitalu. Dakle, postoje svi razlozi da glasamo za sve finansijske zakone. Hoću da kažem da su i izmene Zakona o deviznom poslovanju i izmene Zakona o Narodnoj banci Srbije pravilne i pravovremene i otvaraju novi prostor, pre svega, privrednicima uz pojačanu kontrolu države, a vidim da se pojačava i kontrola pranja novca. Želim još jednom da kažem, poštovana gospodo iz opozicije, slika koju ste danas poslali i u region i u Evropu i u svet ne služi vam na čast. Žao mi je što je USAID ostao bez para. Kako se zove ovaj „bebimiks“ iza mene? Kako se zove gospodin iza mene? Nepoznat mi je. Ja bih se obratio kolegi iza mene, ali od prisutnih poslanika niko ne zna kako se zove? Daću ti ja legendo i adresu moje kuće kada ti bude palo na pamet, možeš da dođeš po mene. Evo, kaže kolega da zna kako se ja zovem i kaže da ću dobiti minimum 35 godina robije. Čast mi je kada nam ovakvi sude. Poštovana gospodo, nikakvih prekih sudova neće biti. Svaka batina ima dva kraja i to morate da znate. Prema tome, ovaj mladi gospodin iza mene, koji sve vreme preti, moraće da nauči da se u demokratskom društvu ne sudi tako kako je on zamislio, a na vlast se. Miloše, ti si profesor Pravnog fakulteta, kako se dolazi na vlast? Tako je i na poštenim izborima. 

ANA BRNABIĆ: Hvala vam, gospodine Bajatoviću, isteklo vam je vreme. Reč ima po Poslovniku ima Snežana Paunović. Izvolite. 

SNEŽANA PAUNOVIĆ: Ja znam da to u ovom trenutku nema mnogo smisla, ali vi me svakako čujete, reklamirati Poslovnik i apelovati da je urušeno dostojanstvo Narodne skupštine Republike Srbije je, čini mi se, bespredmetno, ali ima nešto važno. Važno je odavde apelovati, pre svega, na zvanične organe Republike Srbije da poštuju prava svakoga od nas kao građanina Republike Srbije, da budemo zaštićeni na svom radnom mestu, od fizičkih napada, od mentalnih napada, od nasrtanja koje trpimo svaki dan. Nije nemoguće da se kao odrasli ljudi odbranimo fizički, nevaspitano je, nismo navikli, ali se nadam da će ono tužilaštvo o kome se toliko priča napokon početi da radi svoj posao, jer su se danas u parlamentu Srbije dogodila i učinila ona dela za koja imunitet niti je alibi, niti sme da bude. Ovo je u današnjoj raspravi poslednji put da ću se uključiti kroz formu reklamiranja Poslovnika koji je odavno izgubio smisao u očima onoga što se zove srpska opozicija, ali ne i u očima građana Srbije koji moraju da shvate da će uprkos težnji da institucije budu urušene, nadam se, svaka od njih, kao što je Skupština Srbije danas, raditi svoj posao. Hvala vam. 

ANA BRNABIĆ: Hvala vam. Reč ima Veroljub Arsić, kao izvestilac odbora. 

VEROLJUB ARSIĆ: Dame i gospodo narodni poslanici, ko se zanosio sa tim da ćemo danas da pričamo o ispunjenju zahteva studenata ili da ćemo da razgovaramo o podsticajima Vlade Republike Srbije da mladi konačno dođu do stana, grdno se prevario. Danas smo imali jednu situaciju koja je krenula u maniru teroriste Aljbina Kurtija koji je isto ovo radio u parlamentu privremenih kosovskih institucija, bacao suzavac i šok bombe. To je danas ovde u ovoj Skupštini uradio terorista Miloš Jovanović. Na stranu to što su i jedan i drugi teroristi, kao posledica njihovog terorizma danas imamo i povređene tri koleginice, a jednoj je i život ugrožen. Postoji još jedna simbolika između njih i terorista koja je brutalno unizila dostojanstvo Narodne skupštine. Mnogima je promaklo da su dimne bombe koje su ovde bacili bile u crnoj i crvenoj boji. Treba da podsetim građane Republike Srbije da su crna i crvena boja zaštitne boje terorističke organizacije OVK i tu simboliku Miloš Jovanović je takođe uspeo da postigne ovde svojim terorističkim delovanjem u Skupštini Srbije. Nisu ništa bolji teroristi izabrani sa liste Srbija protiv nasilja. Videli smo kako su oni protiv nasilja i šta su radili ovde u Skupštini Srbije. Moram da pitam – da li su se zaista zanosili idejom da će terorizmom u Skupštini Srbije da pokrenu građanski rat? Moram da ih podsetim da se građanskim ratom u Srbiji ne brani Kosovo, da se građanskim ratom u Srbiji ne brani Republika Srpska, da se građanskim ratom u Srbiji Srbija ne može sačuvati. To im uopšte nije važno. Njima je važno da na nasilan, brutalan način, bez podrške građana, dođu na vlast i ispune ono što se očekuje od njih, a to je da tzv. Kosovo bude priznato od Republike Srbije i Republika Srpska nestane. Pored svih tih njihovih suludih ideja mogu samo da poručim građanima Srbije, ne njima, jer oni su beznadežan slučaj, Srbija neće i ne sme da stane. Živela Srbija! 

ANA BRNABIĆ: Hvala vam. Danas smo po svemu sudeći imali priliku da vidimo, kao što sam rekla formiranje novog opozicionog bloka. To je udružena duvačka opozicija i UDO, to im je skraćenica, UDO protiv studenata. Studenti, znamo mi šta je naš posao. Znamo mi šta je dobro za Srbiju. Mnogi mi pišu i mnogi sa velikim nestrpljenjem prate ovu sednicu i plaše se da možda nećemo izgurati, da ovaj zakon neće biti usvojen. Nema brige. Nema brige. Uradićemo mi naš posao na dobrobit Srbije, kao i u poslednjih 12 godina. Sada reč ima ministar Aleksandar Martinović. Izvolite. 

ALEKSANDAR MARTINOVIĆ: Gospođo Brnabić, molim vas, proverite da li su ih podržali Severina, Marko Perković Tompson i Milo Đukanović, jer ako ih nije podržala Severina, Tompson i Milo Đukanović ništa danas nisu uradili. Dame i gospodo narodni poslanici, u Jasenovcu je bio lekar Nedeljko Zec, koji je preživeo ustaški logor Jasenovac i posle Drugog svetskog rata svedočio o starcu Vukašinu iz sela Klepac u Hercegovini. Starac Vukašin je bio odveden na klanje. Prišao mu je ustaša koji se zvao Žile Triganović i rekao mu - vikni živeo Ante Pavelić ili ću da ti odsečem uvo. Stari Vukašin nije rekao ništa. Ustaša mu je odsekao uvo, pa mu je rekao po drugi put - vikni živeo Ante Pavelić ili ću da ti odsečem i drugo uvo i stari Vukašin je ćutao i Žile Triganović je po treći put rekao - vikni živeo Ante Pavelić ili ću da te zakoljem i da ti iščupam srce i stari Vukašin je samo rekao - samo ti djete radi svoj posao. Samo vi gospodo radite vaš posao. Nego, ne vidim gde vam je gazda Đilas. Gde vam je gazda Đilas. Mnogo je tužan. Nije mu uspeo plan da zaustavi Narodnu skupštinu, da prekine sednicu Narodne skupštine, nego se sednica nastavila. Kao što je rekla predsednica Narodne skupštine – usvojićemo sve zakone koji su na dnevnom redu, sve zakone koji su važni za naše mlade, za naše studente, za naše radnike, za naše poljoprivrednike. Danas je na dnevnom redu, između ostalog, Predlog zakona o izmenama i dopunama Zakona o poljoprivredi i ruralnom razvoju. Kolega Dragan Jovanović je nešto govorio o tome. Ovim Predlogom zakona omogućavamo poljoprivrednicima koji faktički obrađuju zemljište, a nemaju zaključen ugovor o zakupu da mogu da dobiju podsticaje države Srbije, da mogu da ostvare osnovne podsticaje u biljnoj proizvodnji od 18 hiljada dinara po hektaru. To je bio njihov zahtev. Gospodine Jovanoviću, molim vas da obratite pažnju na ovo što govorim. Poljoprivredna udruženja sa kojima smo pregovarali, a koja sva listom podržavaju njih, tražila su da se izmeni Zakon o poljoprivredi i ruralnom razvoju i da omogućimo kroz izmene zakona da oni koji faktički obrađuju zemljište, a nisu vlasnici zemljišta i nemaju ugovor o zakupu, mogu da ostvare podsticaje u biljnoj proizvodnji i mi smo im to omogućili predlaganjem Zakona o poljoprivredi i ruralnom razvoju. Šta su uradili oni koji danas ceo dan trube? Podneli su amandman da se član 1. Predloga zakona briše. Znači, nagovorili su poljoprivrednike – tražite od Vlade Srbije da vam omogući da dobijete podsticaje iako niste vlasnici zemljišta, a onda kada smo mi to predložili, kada se zakon našao u skupštinskoj proceduri, ti isti su predložili amandman da se to briše i sada, dragi poljoprivrednici, vidite ko je vaš iskreni prijatelj, a ko sa vama manipuliše. Iskren prijatelj vam je Vlada Republike Srbije. Mi smo ti koji smo izašli u susret, gospodine Jovanoviću, i poljoprivrednicima iz Šumadije, i poljoprivrednicima iz Pomoravlja, i poljoprivrednicima iz istoka Srbije, i poljoprivrednicima iz Vojvodine, i svima koji su tražili da im Vlada Srbije omogući da mogu da ostvare podsticaje iako nisu vlasnici poljoprivrednog zemljišta. Ovi koji im danas trube pokazuju da nisu prijatelji srpske poljoprivrede. Ali, nema veze. Neka oni, kao što je rekao stari Vukašin rade njihov posao, mi ćemo da radimo naš posao, da guramo Srbiju napred, da budemo uz našeg predsednika Aleksandra Vučića, da ne dozvolimo da Srbija stane, da naša deca imaju budućnost i da nikada više naša deca ne žive u onim uslovima u kojima smo mi živeli. Moram da vam kažem nešto, dame i gospodo narodni poslanici, evo gledam Natašu Jovanović, bila je sa mnom na mitingu, bio je i Veroljub Arsić, bio je i Darko Glišić, 29. jula, jel tako Arsiću, 2008. godine, ponašali su se na isti način na koji se danas ponašaju. Nas koji smo mirno održavali miting, nismo razbili nijedan izlog, nismo nikoga popreko pogledali, poslali su na nas žandarmeriju, ubili su Ranka Panića, tako što su mu policijskim čizmama izgazili glavu. To isto bi uradili i danas samo da mogu. Danas primenjuju slične metode, teror, nasilje, nasilje nad ženama. Oni koji govore o ljudskim pravima, o pravima žena, o vladavini prava, o demokratiji, danas su pokazali kakvi su. Nasilje, teror, biber sprej u oči ženi. Jedna žena je završila kao žrtva moždanog udara, druga je otišla da spasava dete i svoj sopstveni život, treća je napustila Narodnu skupštinu zato što ima hematom na glavi. To je njihova politika. Ništa se nisu promenili od 2000. godine. Iz godine u godinu su sve gori i gori i zato nemojte da dozvolite ni vi, ni mi, ni građani Srbije da se ovakve bitange i ovakve lopuže, ovakvi nasilnici i fašisti ikada više vrate na vlast. Srbija mora da ide napred. Nema više Dragana Đilasa. Nema više politike Miloša Jovanovića i DSS. Guramo napred. Idemo napred na čelu sa našim predsednikom pod ovim barjakom koga su danas pokušali da oskrnave. Ovo je bio i ostao barjak slobode. Ovo je bio i ostao ponos svih slobodoljubivih naroda sveta, a vi samo radite vaš posao. Trubite jače, trubite bolje. Imam velike uši, ali vas nešto jako slabo čujem. Živela Srbija. 

ANA BRNABIĆ: Ljudi moji, hvala vam ministre, samo da kažem za građane koji ne vide to, koliko su ovi iz opozicije bahati. Sada zamislite čitav dan na nas bacaju šok bombe, topovske udare, suzavac, pište i vrište ovde u vuvuzelama. Ovde su nas zasuli praškom za gašenje požara i sada mi viče Marsenić – opomenite ministra. Opomeni ministra. Čoveče, ti si šok bombe bacao u ovoj sali. Ti si topovske udare bacao u ovoj sali. Čoveče, tvoj šef poslaničke grupe je poprskao trudnicu biber sprejom i da opomenem ministra? Koliko bahati vi možete da budete? Kakav je to, bre bezobrazluk, da opomenem ministra? Vi smete četiri šok bombe da bacate, a ministar ne sme da priča, jel? Vi, ljudi, vi ste svaki kompas izgubili. Vidovdan je danas. Sve su ljudi videli. Opomeni ministra. Majko mila. Potpredsednik Vlade, ministar Siniša Mali. Izvolite, ministre. 

SINIŠA MALI: Hvala puno. Poštovani narodni poslanici, poštovani građani Srbije, imali ste danas priliku da vidite primer divljaštva koje sprovode divljaci, koji predstavljaju danas opoziciju u Srbiji. Nikada se ovo nije desilo u našoj zemlji. Nikada se ovakvo ponašanje nije desilo u Narodnoj skupštini, nikada ovakva slika iz naše Srbije nije otišla u svet. Na radost Aljbina Kurtija, na radost svih onih koje plaćaju sve njih od nekog USAID-a, Roka Felera i ostalih. Ovo se nikada nije desilo. Čist primer onoga što zastupa Aljbin Kurti i zato imate u prištinskim medijima nikada veću radost na sve ove slike koje su se danas poslale iz Narodne skupštine. Poštovani građani Srbije, oni su doneli ovde danas i suzavac i šok bombe, polivali su nas svim i svačim, nikada nisu prestali da viču, da dovikuju, da bacaju, da gađaju, ali uprkos tome naša Srbija će pobediti. Nismo stali, nastavili smo sa radom zato što je rad ono što gradi Srbiju. Rad je ono što je napravilo Srbiju, rad je ono što obezbeđuje lepšu i bolju budućnost našim mladima, kao i svakom građaninu naše zemlje. Dragi prijatelji, poštovani građani Srbije, poštovani studenti, vama se obraćam Zakon o visokom obrazovanju, zakon koji je danas ovde na dnevnom redu pred vama, za taj zakon predstavnici opozicije nisu glasali da bude na dnevnom redu. Hoću to da znate koliko vode računa o vama i koliko su oni koji vas podržavaju. Glasali su za to da taj zakon ne bude na dnevnom redu, a u tom zakonu nakon teških, mukotrpnih razgovora i pregovora. Poštovani studenti uspeli smo da nađemo kompromis i da izađemo vama u susret vašem četvrtom zahtevu sa željom da se što pre vratimo u normalu, da se što pre vratite u klupe i da Srbija nastavi da raste i da se razvija. Vaš četvrti zahtev, poštovani studenti, bio je da se poveća budžet za visoko obrazovanje za 20%. Mi smo to uspeli da uradimo i te izmene su u Zakonu o visokom obrazovanju. Dodatno obezbedili smo još šest milijardi dinara za plate svih zaposlenih u visokom obrazovanju, dakle ukupno 18 milijardi dinara dodatnog budžeta godišnje za visoko obrazovanje kako bismo s jedne strane pokrili sve troškove materijala, podigli plate svih zaposlenih u visokom obrazovanju, kako bismo poštovani studenti našli način i prostor da umanjimo svim samofinansirajućim studentima školarinu za 50%. Upravo ono što je bio vaš zahtev, upravo je to sadržano u ovom Zakonu o visokom obrazovanju, upravo za to predstavnici opozicije nisu glasali i učinili su sve da o tom zakonu niti raspravljamo, a verovatno ni da ga usvojimo, ali još jednom kao što smo i obećali mi ćemo se boriti i raditi i očekujem da će ova Narodna skupština ovaj zakon koji je bio vaš zahtev danas, sutra, prekosutra usvojiti, a vi samo da vidite ko se bavi vašim interesima i ko se bori za vaše interese. Osim toga hoću da vas podsetim, svim mladima se obraćam u našoj zemlji, Zakon koji je danas pred vama poštovani narodni poslanici, je zakon o jeftinim stambenim kreditima za sve naše mlade od 20 do 35 godina. To obećanje smo dali, obezbedili smo garantnu šemu od čak 400 miliona evra kako bismo svim našim mladima koji žele da dođu do svoje prve nekretnine obezbedili subvencionisane kredite. Prvi put u istoriji, da imate mogućnost da sa 1% učešća, dakle ukoliko uzmete kredit, recimo od 75.000 evra sa samo 750 evra, što je cena jednog malo boljeg mobilnog telefona možete da dođete do vaše prve nekretnine i to vam vaša Srbija, vaša država obezbeđuje. Ako pogledate recimo taj kredit od 75.000 evra, prve godine rata kredita koju plaćate dragi mladi, iznosi 93 evra, što je mnogo manje od zakupa jednog osrednjeg stana. Od druge do pete godine plaćate ratu od samo 173 evra. Nakon toga od 340 evra. Dakle, prvih šest godina apsolutno subvencionisani krediti koji pomažu mladima da dođu pod nikada povoljniji uslovima do prve nekretnine. To nikada nijedna zemlja nije uradila, ali ono što je važno, važno je da Srbija pokazuje koliko je jaka, pokazuje koliko je stabilna i ovo naše javne finansije mogu da izdrže. Vas pozivam da osam dana nakon objavljivanja ovog zakona u „Službenom Glasniku“ kada ovaj zakon postane pravosnažan da se prijavite kod vaših poslovnih banaka i da iskoristite ovu mogućnost. Obzirom na veliki broj pitanja koja sam dobijao oko ovog zakona, ono što hoću da napomenem, ne postoji ograničenje kada je cena nekretnina u pitanju. Ono što postoji je samo ograničenje do 100.000 evra kredita koji možete da uzmete pod ovim uslovima. Veoma mi je važno da i ovo obećanje koje smo vam dali na ovaj način i ovo obećanje ispunjavamo. Da ne zaboravimo, svaka majka može da dobije besplatno bez bilo kakve obaveze vraćanja 20.000 evra za kupovinu prvog stana kao pomoć majkama da se osnaže, da se osamostale, da dođu do svoje prve nekretnine. To je dodatno na ovaj zakon o mladima koji je danas ovde pred vama. Konačno, da ne zaboravimo čitav set pronatalitetnih mera koje smo usvojili prošle godine gde za prvo dete majke dobijaju jednokratnu novčanu pomoć od 500.000 dinara, za drugo dete jednokratnu pomoć od 600.000 dinara, za treće dete pomoć od 2.280.000 dinara i za četvrto dete čak 3.180.000 dinara. Dakle, sve činimo kako bismo našim mladima omogućili ne samo bolju i sigurniju budućnost, ne samo da im damo sigurnost da zasnuju svoju porodicu ovde, nego da na pravi način finansijski država pokaže koliko nam je stalo do njih i na koji način želimo da oni budu budućnost ove naše zemlje. Treći zakon koji je pred vama i koji je po meni veoma važan se odnosi na sve građane Srbije i vama se poštovani građani Srbije obraćamo. To je zakon o ograničenju visine kamatnih stopa za sve stambene kredite, potrošačke kredite, gotovinske kredite. To je veoma važan zakon od strane NBS. Upravo želimo na takav način da zaštitimo vaš životni standard, a sa druge strane želimo da onemogućimo bankama da se na bilo koji način igraju sa visinom kamatnih stopa. I protiv jednog, i protiv drugog i protiv trećeg zakona, dakle svega onoga što je u interesu građana Srbije i mladih ovi divljaci koji divljaju, koji ruše i uništavaju, koji hoće da Srbija stane su bili protiv. Samo to želim da znate, da znate ko se bori i za interese građana Srbije, a protiv ovakve slike Srbije koji oni šalju u svet. Ono što je za nas takođe veoma važno poštovani građani Srbije, da nastavimo sa infrastrukturnim radovima i da nastavimo sa projektom „Skok u budućnost – Srbija 2027“ koji je predstavio predsednik Vučić još pre godinu i po dana. Mi smo po podacima od petka prošle nedelje u decembru mesecu imali prosečnu zaradu u Srbiji 926 evra. U njihovo vreme prosečna zarada bila je 329 evra, samo poređenja radi. Ono što je posebno važno, potpuno smo u dinamici da u decembru mesecu naredne godine imamo prosečnu zaradu u Srbiji od 1000 kao što smo i obećali, a ciljamo 1400 evra kroz projekat „Skok u budućnost“. Ne zaboravite svako obećanje koje smo po ovom pitanju dali ispunjavamo i ispunićemo takođe. Od 1. decembra prošle godine podigli smo penzije dodatnih 10,9%. Prosečna penzija u Srbiji danas je 326 evra. Poređenja radi, u njihovo vreme, vreme ovih divljaka, bila je samo 202 evra. Pri tome, nisu imali novac 2012. godine ni da isplate tog meseca penzije. To je bio juni mesec, da budem precizan, 2012. godine. Takođe, od 1. januara ove godine podigli smo i minimalnu zaradu za 13,7%. Treću godinu zaredom smo dvocifreno podigli minimalnu zaradu i danas je minimalna zarada 53.529 dinara. U njihovo vreme, ponavljam, ovih divljaka koji napadaju i gađaju žene sa šok bombama, minimalna zarada bila je 15.700 dinara. Dakle, podižemo životni standard građana Srbije, ali i zakoni koji su danas ovde pred vama nam omogućavaju da nastavimo investicioni ciklus. Pred vama je zakon koji omogućava dodatno finansiranje za završetak auto-puta Ruma-Šabac- Loznica, za završetak tzv. Dunavske magistrale od Požarevca pa do Golupca. Predsednik Vučić je otvorio 32 kilometra tog puta. Ostaje još 36 kilometara. Ovim obezbeđujemo finansiranje za završetak tih radova. Imamo četiri zakona kojima se omogućava dalja gasifikacija naše Srbije, zakon kojim se omogućava izgradnja deponija za čvrsti otpad. Dakle, ne zaustavljamo investicioni ciklus koji smo započeli još 2018. godine, nakon teških godina fiskalne konsolidacije, uprkos svim izazovima sa kojima se suočava globalna ekonomija, sa kojima se suočava Evropa, samim tim i naša zemlja. Podsetiću vas, poštovani građani Srbije, nikada veći pritisci nisu bili na našu Srbiju, od onoga što se dešava na Kosovu i Metohiji, od pritisaka na Republiku Srpsku, od svih izazova sa kojima se suočavamo, jer smo ostali principijelni da branimo slobodarsku, slobodnu, nezavisnu Srbiju, da nismo uveli sankcije Ruskoj Federaciji, od toga da smo izdržali i pobedili jednu koronu, od toga da smo pobedili i visoku inflaciju, o kojoj danas niko više i ne priča, od toga da smo uspeli da izađemo na kraj i sa energetskom krizom 2022. godine. Dakle, to samo pokazuje odgovornost naše ekonomske politike, ali takođe i snagu naših javnih finansija. Podsetiću vas, po prvi put u istoriji dobili smo investicioni kreditni rejting, po prvi put u istoriji Srbija je ušla u grupu zemalja koja je sigurna, bezbedna za investiranje i, kao što vidite, zemlju u kojoj rastu plate, rastu penzije, rastu minimalne zarade. Imamo rekordnu zaposlenost. Nikada više nismo imali zaposlenih u Srbiji na ovaj broj stanovnika, od 2012. godine do danas pola miliona novih radnih mesta je otvoreno. Podsetiću vas, od 2008. do 2012. godine pola miliona radnih mesta je izgubljeno i upravo su izgubili od ovih koji danas divljaju po Narodnoj skupštini i protestuju, da vas podsetim, poštovani građani, protiv usvajanja Zakona o visokom obrazovanju, čime ispunjavamo četvrti zahtev studenata, protiv toga da se ograniče kamatne stope na kredite, protiv jeftinih stambenih kredita za naše studente. Ono što je sramota je, pogotovo njih, što su bacanjem šok bombi, bacanjem suzavca, bacanjem raznih predmeta, uspeli da povrede tri narodne poslanice, tri žene. Jedna od te tri žene je u bolnici, bori se za život. Imala je moždani udar. Ovde govorim o Jasmini Obradović. Jednu Sonju, ženu koja ima 44 godine, koja čeka dete, evo, osmi je mesec trudnoće, danas se bori za život tog deteta, upravo zbog toga što su ovi divljaci sa moje leve strane bacali šok bombe u njih, gađali ih biber sprejom i radili sve ono što, po meni, normalna osoba ne može da radi. Ali poštovani građani Srbije, mi ćemo nastaviti da radimo. Mi ćemo nastaviti da se borimo za našu Srbiju. Mi ćemo nastaviti da svakim danom ulažemo energiju, da svaki građanin Srbije ima i veću platu, ima i siguran posao, ima i veću penziju, ima i veću minimalnu zaradu, da ima sigurnu budućnost, ne u Srbiji koju oni žele, nego u Srbiji koju gradi predsednik Vučić, u Srbiji koju gradimo mi, u Srbiji koja svoj put vidi ka nikada boljem životnom standardu i da se polako, ali sigurno, a i to je jedan od zakona koji je danas ovde pred vama, približavamo i uđemo i u tu Evropsku uniju. Poštovani narodni poslanici, poštovani građani Srbije, Srbija ne sme da stane, Srbija mora da radi, mi ćemo da radimo, mi ćemo da se borimo za vaše interese. Ovi divljaci su pokazali ko su, pokazali su šta su, mi od borbe za bolju i uspešniju Srbiju nećemo odustati. Hvala vam puno. Živela Srbija! 

ANA BRNABIĆ: Hvala, ministre. Svaka vam čast, ministre, na fokusu, na borbi, svaka vam čast na koncentraciji, to svakako nije bilo lako. Oni su imali dogovor da za kraj ove sednice, dok vi pričate, dok se obraćate svim građanima Republike Srbije i pričate o stanovima za mlade, dok pričate o podršci mladim majkama, o podršci deci, o podršci ženama, oni su imali instrukciju da moraju da skandiraju sve vreme lideru opozicije Draganu Đilasu i zbog toga ova pesma. Da upoznam građane Republike Srbije, mali lopov je Dragan Đilas, veliki lopov, to je Dragan Šolak. Pa su onda oni morali Đilasu da skandiraju, evo, nastavili su, vidite da to nikakve veze nema sa vama, vi ste završili vaš govor, oni nastavljaju da skandiraju Draganu Đilasu, ali dobro, čovek ima para, može da plati. 

SINIŠA MALI: Samo što je on veliki lopov.

ANA BRNABIĆ:Ne, Dragan Šolak je veliki lopov. Dragan Šolak je najveći lopov, a ovaj je mali u odnosu na Šolaka. Šolak je, znate, ukrao od ljudi toliko para u Srbiji da je mogao za hobi da kupi klub u Premijer ligi, 619 miliona evra za Šolaka je mala krađa. Tako da je ovaj mali lopov, a ovaj je veliki lopov. Hvala vam, lepo je što vašem lideru tako skandirate, lojalnost je bitna u politici i ja verujem da će on biti zahvalan. Hajmo ovako, što se tiče čišćenja sale, moraćemo da sačekamo da bi pomogli ovim ženama koje rade, zato što želimo mi da im pomognemo da očiste salu, nisu te žene krive što mi ovde imamo terorističku organizaciju. Čistimo za njima 12 godina, očistićemo mi ovo i danas, pokazaćemo odgovornost i u tom smislu. Samo vas molim da idete sada u svoje poslaničke klubove, zato što ne možemo odmah da krenemo sa čišćenjem, pošto Uprava kriminalističke policije mora da uradi uviđaj u sali Narodne skupštine zbog unošenja pirotehničkih sredstava, tako da će to trajati sigurno oko sat vremena i u međuvremenu ne sme da se dira ništa. To je posledica toga što umesto političkih stranaka imate teroriste u parlamentu, tako da i UKP mora da reaguje. Pored toga, sutra nastavljamo sa radom u pojedinostima i raspravom o amandmanima u 10.00 časova ujutru. Što se opozicije tiče, još jednom, samo da poručim, danas smo mi, poštovani narodni poslanici većine, pokazali kako se čuva dostojanstvo Narodne skupštine. Oni su pokazali kako žele da gaze ne samo dostojanstvo Narodne skupštine, nego dostojanstvo Republike Srbije. Zamislite, poštovani narodni poslanici, zamislite građani Republike Srbije, da smo se povukli nakon šok bombi i suzavaca, to bi značilo da svaki divljak, svaki siledžija, svaki nasilnik, svaki terorista, svaka kukavica među njima može da blokira rad ove najviše zakonodavne i predstavničke institucije svih građana Republike Srbije. Danas smo im pokazali dokle smo spremni da idemo, koliko smo spremni da se borimo za ovu Skupštinu, za naše institucije i za svakog pojedinačnog građanina Republike Srbije. Oni ako sutra nemaju ništa jače od šok bombi, suzavaca, topovskih udara i sredstva za gašenje požara, bolje da se ne pojavljuju. Nas uplašili nisu i nikada neće. Sutra u 10.00 časova nastavljamo da se borimo, a sada, shodno članu 98. Poslovnika, zaključujem zajednički načelni pretres o predlozima zakona iz tačaka od 1. do 32, 65. i 66. dnevnog reda. Živela Srbija! Nikada se nećemo povući pred najgorima u ovoj zemlji. Živela Srbija! Borimo se dalje.
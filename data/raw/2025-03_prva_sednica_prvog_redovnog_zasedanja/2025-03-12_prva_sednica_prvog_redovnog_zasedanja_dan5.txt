ELVIRA KOVAČ: Poštovane dame i gospodo narodni poslanici, nastavljamo rad Prve sednice Prvog redovnog zasedanja Narodne skupštine Republike Srbije u 2025. godini. Na osnovu službene evidencije o prisutnosti narodnih poslanika, konstatujem da sednici prisustvuju 113 narodna poslanika. Radi utvrđivanja broja narodnih poslanika prisutnih u sali, molim narodne poslanike da ubace svoje identifikacione kartice u poslaničke jedinice. Molim ministre da sada izbace kartice, članovi Vlade. Zahvaljujem. Konstatujem da je primenom elektronskog sistema za glasanje utvrđeno da je u sali prisutno 115 narodnih poslanika, odnosno da su prisutna najmanje 84 narodna poslanika i da postoje uslovi za rad Narodne skupštine. Nastavljamo zajednički jedinstveni pretres o predlozima zakona iz tačka od 33. do 55. dnevnog reda. Da li predstavnici predlagača žele reč? Reč ima ministarka Jelena Žarić Kovačević. Izvolite. 

JELENA ŽARIĆ KOVAČEVIĆ: Zahvaljujem predsedavajuća, što ste mi dali reč. Uvažene kolege ministri, dame i gospodo narodni poslanici, uvaženi građani Srbije, na tragu onoga što su moje kolege juče sve ovde izgovorile i o čemu smo diskutovali, a to su svakako, ponovo važne tačke dnevnog reda u okviru zajedničkog pretresa, ja bih želela da vas podsetim da na dnevnom redu imamo i Predlog zakona o potvrđivanju Sporazuma o zajmu između EU, koju predstavlja Evropska komisija i Narodne banke Srbije, i sa tim u vezi imam i da vas obavestim, imam i neku obavezu da vas obavestim zašto je od velike važnosti to što EU podržava reforme u vezi sa pristupanjem regiona EU, što ubrzava regionalni ekonomski rast, upravo posredstvom novog finansijskog instrumenta koji se zove „Plan rasta za Zapadni Balkan“. Putem ovog novog finansijskog instrumenta regionu će biti obezbeđena pomoć u iznosu od šest milijardi evra, od kojih će dve milijarde evra direktno uplaćeno u budžete, a četiri milijarde evra u povoljnim kreditima. Kao što znate cilj uspostavljanja „Plana rasta“ jeste da se zemljama u regionu omoguće neke od pogodnosti članstva u EU i pre formalnog stupanja u članstvo zemalja regiona, kao i da se pruži podrška regionu u sprovođenju reformi za održivi ekonomski rast, regionalnu integraciju i zajedničko regionalno tržište. Poseban fokus je na sektorima koji su ključni za naš društveni razvoj za naš ekonomski razvoj, kao što su transport, dekarbonizacija, energetika, zelena i digitalna tranzicija, ali se ove stvari odnose i na neke druge oblasti koje su takođe, jako važne, kao što su obrazovanje i razvoj veština, i tu želim da naglasim da se posebno radi o mladim ljudima. Želim da naglasim i da reforma javne uprave Republike Srbije, čija naravno, nacionalni koordinator Ministarstvo državne uprave i lokalne samouprave, ostaje i dalje među našim visokim prioritetima, efikasna, visoko odgovorna, stručna i transparentna administracija, jedan je od preduslova, upravo uspešnih reformi od kojima govorimo, upravo uspešnih reformi i u svim drugim oblastima i jedan je od ključnih aspekata procesa evropskih integracija, a na to svakako nam ukazuje i činjenica da je reforma javne uprave svrstana upravo u Klaster 1. osnove. Želim da podsetim ovaj uvaženi dom da je kroz instrument sektorske budžetske podrške za sektor reforme javne uprave EU podržala nastavak reforme javne uprave u Srbiji sa 30 miliona evra, od čega će 26 miliona evra biti namenjeno za direktnu podršku budžetu Republike Srbije, a četiri miliona evra za projekte komplementarne podrške. Projekti komplementarne podrške, naravno, na njihove eksperte, koji će nama biti dostupni, kako za Ministarstvo državne uprave i lokalne samouprave, tako i za Ministarstvo finansija koje nam je u svakom slučaju jako važno i u ovim postupcima. Na osnovu dosadašnjih reformskih rezultata na osnovu izrađenog izveštaja o samoj proceni rezultata, na osnovu verifikacije tih informacija od strane EU, mi očekujemo da EU uskoro uplati oko šest miliona evra u budžet Republike Srbije. potvrda toga da se krećemo u dobrom pravcu i da reformski rezultati ne izostaju, svakako jeste nalaz nedavno sprovedenog monitoringa od strane programa „Sigma“, zajedničke inicijative OECD-a i EU, u skladu sa kojim izveštajem sa kojim je Srbija označena kao država koja ima lidersku poziciju u regionu u tri od šest oblasti na koje se odnosi reforma i koje se podrazumevaju u procesu reforme, te oblasti su strateški okvir reforme javne uprave, pružanje usluga i digitalizacija i organizacija, odgovornost i nadzor, dok imamo ove tri preostale oblasti, a to su razvoj i koordinacija javnih politika, upravljanje ljudskim resursima i upravljanje javnim finansijama gde se nalazimo u okviru nekog regionalnog proseka i gde smo preduzeli određene mere i određene korake za popravljanje stanja i u tim oblastima. Srbija svakako parira zemljama EU u domenu digitalizacije i prućanja usluga. Pomenuću samo podatak da je razvojem digitalne uprave, građanima do sada ušteđeno više od 350 miliona sati čekanja na različitim šalterima. S obzirom na to da smo zakoračili u poslednju godina sprovođenja važećeg strateškog okvira koji je i za samo Ministarstvo državne uprave i lokalne samouprave, bio jako važan, odnosno imajući u vidu da se implementacija važećeg Akcionog plana za sprovođenje strategije i tri prateća programa, završava krajem godine, započeli smo proces planiranja novih dokumenata javnih politika, jer želimo da spremni dočekamo novi planski period, planski period obuhvata period od 2026-2030.godine, jer želimo da obezbedimo kontinuitet reformi. Pred nama su dakle, novi zadaci, novi izazovi, koji sa sobom donose i novi ciklus planiranja nekih aktivnosti. Ukratko, pred domaćom upravom, je jedna godina koja je jako značajna godina koju će obeležiti analize, dijalog i razgovor u definisanju daljih reformskih aktivnosti. Nama je važno da naravno pored izrade kvalitetnog strateškog okvira, ostvarimo i njegovu efikasnu implementaciju, odnosno da dostignemo rezultate koji donose praktičnu korist za naše građanke i građane. Sa tim u vezi što se tiče upravljanja i praćenja reforme javne uprave u Srbiji, nastavljamo sa koordinacijom. Održana je četvrta sednica saveta sa reformu javne uprave, održana su dva sastanka među ministarske projektne grupe za stručne poslove u koordinaciji i praćenju sprovođenja strategija reforme javne uprave i sa tih sastanaka imamo određene zaključke koji će upravo ići u pravcu sprovođenja ove reforme. Moram da istaknem i to da je formirana nova posebna radna grupa za praćenje stanja i za analizu mera koje su do sada sprovedene, ali i za predlaganje mera upravo u vezi ovih oblasti, za koje sam navela da ćemo se dodatno potruditi u vezi upravljanja i lica na položaju, i ta posebna radna grupa je nastavila rad na pripremi predloga jednog strateškog dokumenta koji će biti prepun inovacija i sa kojim ćemo, kada izađemo moći da govorimo o mogućim pravcima promena u upravljanju licima na položaju. Takođe, po prvi put, sprovedena je anketa o angažovanosti državnih službenika u organima državne uprave. Izrađena je metodologija za pripremu izveštaja o svim funkcijama upravljanja ljudskim resursima u organima državne uprave, i pripremljen je nacrt prvog izveštaja koji se odnosi na 2023. godinu. Mi smo nastavili da radimo na unapređenju stručnih kapaciteta državnih službenika, ali svakako i zaposlenih u jedinicama lokalne samouprave. U Nacionalnoj akademiji za javnu upravu, pod kojom Ministarstvo državne uprave i lokalne samouprave vrši nadzor, samo u ovom mandatu obuku je pohađalo 15.463 polaznika, a ukupno je bilo 579 obuka, što je svakako pokazatelj koliko smo spremni da učinimo u ovoj oblasti. U prvoj godini od osnivanja zajedničko telo za unapređenje saradnje institucija, u čijem su delokrugu poslovi izgradnja kapaciteta i stručnog usavršavanja u državnim organima i u drugim organima, dakle, mreža škola, pored toga što je pripremila interesorane programe obuke i obučilo je u multisektorskim temama 660 zaposlenih u državnim organima i drugim organima, dakle, to se odnosi na državne službenike, ali ne samo na državne službenike i na zaposlene u jedinicama lokalne samouprave, već i na sudije, tužioce itd. i upravo je ovakav pristup izazvao zapravo veliko interesovanje u javnoj upravi, ali je izazvalo i veliko interesovanje donatorske zajednice za pružanje podrške, obučavanju različitih kategorija zaposlenih, imenovanih lica, postavljenih lica, u temama koje su naravno zajedničke za sve njih i za njihov rad u okviru državne uprave ili u okviru javne uprave ako želite da šire posmatramo. Pre par meseci održan je i četvrti po redu virtuelni sajam studenske stručne prakse u javnoj upravi. Na ponos ovog sajma stručne prakse učešće je uzelo pet državnih univerziteta, dakle, u Beogradu, u Novom Sadu, u Kragujevcu, u Nišu i Novom Pazaru, ali ono što bih želela posebno da istaknem jeste da se nama javio čak 141 organ javne uprave sa ponudom od gotovo 1.500 mesta za pohađanje stručne prakse u akademskoj 2024/25 godini u 70 gradova i opština širom Srbije. Želim da kažem i da smo mi u sada u trenutku u kome se nalaze naši univerziteti, a to svakako nije lak trenutak, zapravo jako je teška situacija, naročito ako uzmemo u obzir studente koji žele da pohađaju fakultet, koji žele da studiraju, koji žele polažu ispit i koji žele da dobiju priliku da u ovom 141 organu negde možda i pronađu sebe i pronađu neku svoju šansu za svoj profesionalni rad, za svoju profesionalnu karijeru, a svakako će im biti pružena prilika da profesionalnu karijeru u državnim organima započnu i negde je i završe, jer nama su preko potrebni mladi kadrovi i kadrovi koji su stručni, koji su kvalitetni, kako bi mogli da nose sve ove reformske procese koji se odnose na državnu upravu. Takođe, moram da naglasim da intenzivno implementiramo i akcioni plan za period od 2024. do 2025. godine za sprovođenje programa za reformu sistema lokalne samouprave u Republici Srbiji za period od 2021. do 2025. godine. Što se tiče otvaranja modernih uslužnih centara za građane i privredu, dakle, jedinstvenih upravnih mesta u našim jedinicama lokalne samouprave mogu da kažem da je do sada uz podršku Ministarstva državne uprave i lokalne samouprave otvoreno ukupno 68 jedinstvenih upravnih mesta na lokalu, što podrazumeva, naravno, 68 naših opština, gradova ili gradskih opština koje sada imaju uslužni centar koji funkcioniše pod geslom uprava radi za vas. Do kraja marta meseca očekujemo i otvaranje još jednog jedinstvenog upravnog mesta u Despotovcu. U program osnivanje jedinstvenih upravnih mesta Ministarstvo državne uprave i lokalne samouprave do sada je uložilo ukupno 435 miliona dinara. Ove godine obezbeđeno je još 100 miliona dinara za otvaranje jedinstvenih upravnih mesta, koliko će biti vredan naredni javni poziv koji se uveliko u našem ministarstvu priprema. Ja koristim ponovo priliku i svaki put kada obiđem neku lokalnu samoupravu ja iskoristim priliku da pozovem sve opštine i gradove koji nemaju jedinstvena upravna mesta ili koja nemaju jedinstvene uslužne centre za naše građane i privredu iz tih lokalnih samouprava da konkurišu i da obezbede građanima i priredi efikasne usluge kakve nudi državna uprava i zapravo usluge onakve kakve oni od nas očekuju, a zahvaljujući analizama koje smo uradili u Ministarstvu možemo da vidimo da su jednako i građani i privreda zadovoljni uvođenjem jedinstvenih upravnih mesta, isto kao što su zadovoljni i uvođenjem ePisarnice, jer, sa jedne strane, privredi je važno da ne gubi vreme. U privredi je vreme novac. S druge strane, građani koji možda nisu kompjuterski pismeni ili koji nemaju uslove da pristupe elektronskom načinu komuniciranja sa državnom administracijom moći će da se obrate jedinstvenom upravnom mestu, gde će na jednom šalteru dobiti apsolutno sve informacije koje se tiču podnošenja zahteva, dobijanje rešenja i dokumenata koja su im potrebna, a koja se ne odnose ne samo na funkcionisanje te lokalne samouprave, već i na funkcionisanje nekih republičkih organa. Očekujemo da od ove godine faktički pola stanovnika Srbije, pola naših jedinica lokalne samouprave, uključujući i gradske opštine, ima na raspolaganju jedinstveno upravno mesto, što znači da će stanovnici u ovim krajevima imati na raspolaganju moderne šaltere koji efikasno pružaju više usluga, pri tom, naglašavam, više usluga istovremeno, sprečavaju šetnju korisnika od šaltera do šaltera i, kao što sam već rekla, štede novac i vreme korisnicima. Dodatno želela bih da ukažem na još jednu aktivnost Ministarstva državne uprave i lokalne samouprave. Zapravo, želela bih da pomenem i naš budžetski fond. U okviru budžetskog fonda prošle godine imali smo dva javna poziva ukupne vrednosti oko 465 miliona dinara za finansiranje i sufinansiranje projekata na lokalu i lokalne samouprave već jako dobro znaju, negde marta meseca, početkom godine mi imamo taj tzv. veliki javni poziv koji vredi oko 400 milina dinara, gde lokalne samouprave mogu da se jave na konkurs sa svojim projektima, a u toku prošle godine smo zapravo primetili da možemo da novac koji smo imali u ministarstvu rasporedimo i na drugi javni poziv koji je bio znatno manji. Dakle, 55,2 miliona dinara, ali je u mnogome pomogao lokalnim samoupravama za recimo završetak određenih projekata koje su započeli za započinjanje nekih projekata, za izradu projektno-tehničke dokumentacije kako bi lokalne samouprave konkurisale za neke projekte koji su mnogo vredniji bilo kod drugih ministarstava ili kod nekih drugih stranih fondova koji su stavljeni na raspolaganje lokalnim samoupravama, ali takođe i za jedan novi kriterijum koji smo uneli u uredbu i zvanično 2024. godine, a to je međuopštinska saradnja koja podrazumeva umrežavanje opština, koja podrazumeva pomoć zapravo većih gradova manjim i manje razvijenim opštinama da konkurišu za projekte za koje možda nisu u stanju zbog svojih budžeta da samostalno konkurišu. Dakle, u prvom ciklusu 410 miliona dinara dobilo je 27 lokalnih samouprava za 29 projekata. U drugoj fazi, kao što sam rekla, sa blizu 55,3 miliona dinara dodeljeno je za 16 jedinica lokalne samouprave i to su Arilje, Bojnik, GO Savski venac, Ivanjica, Kruševac, Kuršumlija, Lapovo, Merošina, Petrovac na Mlavi, Preševo, Sremski Karlovci, Surdulicda, Čačak, Bujanovac i Niš. Za realizaciju ukupno 20 projekata i to za infrastrukturne radove na vrtićima, školama, sportsko-rekreativnim i drugim objektima javne namene, kao i za radove na komunalnoj i drugoj infrastrukturi, za nabavku savremenih tehnologija radi uvođenja eUprave i boljeg pružanja usluga građanima i privredi. Takođe, što je svakako deo naše Uredbe, i za preventivnu zaštitu od nepogoda i na kraju za uspostavljanje međuopštinske saradnje. Budžetski fond je značajno oruđe za razvoj naših opština i gradova, a od ove godine velika je novina to što je obuhvatio i finansiranje, kao što sam pomenula, međuopštinske saradnje koju ministarstvo podržava, promoviše i pomaže, jer je od velikog značaja za manje opštine i od velikog je značaja za opštine koje nisu dovoljno razvijene. Ministarstvo je u tom cilju doneo pravilnik, koji sam pomenula. Taj pravilnik je pravilnik o izmenama i dopunama Pravilnika o načinu i kriterijumima raspodele sredstava za finansiranje programa podrške razvoju i funkcionisanju sistema lokalne samouprave, čime je uvedena međuopštinska saradnja kao cilj budžetskog fonda. Koliko je značajan ovaj fond govori činjenica da smo preko budžetskog fonda od njegovog osnivanja do danas uložili više od 3,5 milijardi dinara u više od 450 projekata koji su od velikog značaja za jedinice lokalne samouprave, prvenstveno, naravno, za građane koji u njima žive. Za ovu godinu obezbeđeno je oko 443 miliona za lokalne projekte za novi javni poziv budžetskog fonda, koji je takođe u fazi pripreme u Ministarstvu državne uprave i lokalne samouprave, pa bih ovom prilikom želela da pozovem i lokalne samouprave koje imaju već neke pripremljene projekte da se jave kada ovaj javni poziv bude raspisan, a u svakom slučaju ćemo javnost obavestiti na vreme. Moram da spomenem i to, nakon održanog sastanka sa svim načelnicima upravnik okruga u Palati Srbija, koji je bio negde, čini mi se, juna meseca 2024. godine, kao što sam i obećala da ću obići sve upravne okruge, obišla ukupno 11 upravnih okruga, dakle, Južnobački, Jablanički, Pčinjski, Podunavski, Šumadijski, Moravički, Nišavski, Rasinski, Raški, Pirotski i Srednjobanatski, gde sam imala sastanke sa ukupno 71 gradonačelnikom, odnosno predsednikom opštine, odnosno predstavnikom jedinica lokalne samouprave i to su Novi Sad, Bač, Bačka Palanka, Bački Petrovac, Beočin, Bečej, Vrbas, Žabalj, Srbobran, Temerin, Titel, Sremski Karlovci, Leskovac, Bojnik, Lebane, Medveđa, Vlasotince, Crna trava, Vranje, Vladičin Han, Surdulica, Bosilegrad, Trgovište, Bujanovac, Preševo, Smederevo, Smederevska Palanka, Velika Plana, Kragujevac, Aranđelovac, Topola, Rača, Aerodrom mesto Kragujevac, Pivara mesto Kragujevac, Stanovo mesto Kragujevac, Stara Varoš mesto Kragujevac, Stragari, Batočina, Knić, Lapovo, Čačak, Gornji Milanovac, Lučani, Ivanjica, Niš, Aleksinac, Gadžin Han, Doljevac, Merošina, Ražanj, Svrljig, Kruševac, Aleksandrovac, Brus, Varvarin, Trstenik, Ćićevac, Kraljevo, Vrnjačka Banja, Novi Pazar, Raška, Tutin, Pirot, Babušnica, Bela Palanka, Dimitrovgrad, Zrenjanin, Žitište, Nova Crnja, Novi Bečej, Senjač. Planirano je da nakon obilazaka svih okruga i razgovora sa svima Ministarstvo izradi jednu sveukupnu analizu o ključnim, zajednički i pojedinačnim problemima i izazovima sa kojima se suočavaju u radu, u upravnim okruzima, dakle, ne samo u samim upravnim okruzima, već u jedinicama lokalne samouprave koji gravitiraju ka tim upravnim okruzima. Što se tiče digitalizacije, za jačanje tehničke infrastrukture i kao podrška razvoju e-uprave na lokalu, Ministarstvo je dodelilo ukupno do sada oko 2000 laptop računara za oko 100 jedinca lokalne samouprave. Takođe, u saradnji sa ambasadorom Narodne Republike Kine obezbeđena je donacija od ukupno 46 laptop računara za 14 škola u Srbiji i to sa područja lokalnih samouprava trećeg i četvrtog nivoa razvijenosti, odnosno nedovoljno razvijenih opština i gradova. Sprovedena je kampanja na terenu kako bi građani znali da bez odlaska na šalter preko portala e-uprava i usluge e-pisarnica mogu da komuniciraju olakšano sa državnom administracijom i da završe oko 2000 poslova. Naš cilj je da država bude dostupna korisnicima 24 sata dnevno, sedam dana u nedelji, 365 dana u godini, da više ne postoji rečenica „fali vam jedan papir“, da više ne postoji rečenica da li državna administracija radi samo u radno vreme ili ne. Apsolutno radimo na tome da država građanima i privredi bude dostupna konstantno. Sproveli smo sveobuhvatnu kampanju kako bi građani znali da bez odlaska na šalter, preko portala e-uprava i usluge e-pisarnica mogu da završe oko 2.000 poslova, zapravo mogu da pokrenu oko 2.000 postupaka. Posredstvom ove usluge građani mogu elektronski da podnesu zahteve bez prethodnog znanja o nadležnom organu, odnosno bez prethodnog znanja o tome koji organ je nadležan za njihov postupak. Pretragom prema ključnoj reči izaberu jedan od dostupnih postupaka i jednim klikom elektronski zahtev stiže državnom organu kome bi trebalo i da stigne. Takođe, građani dobijaju obaveštenja o statusu predmeta u realnom vremenu, uz obaveštenja putem mejla ili SMS-a, onako kako su građani rekli da će njima biti lakše, a dostave rešenja ili drugog akta vrši se u e-sanduče na jedan vrlo profesionalan, efikasan i odgovoran način. Sve ovo je nova realnost. Uvodi se, naravno, moderno kancelarijsko poslovanje. Organi koriste centralizovanu knjigu za zavođenje predmeta i na brz i jednostavan način komuniciraju između sebe i apsolutno nema razloga da takva komunikacija bude uspostavljena i sa svim građanima Srbije. Srbija u ovom trenutku ima više od 2,2 miliona e-građana. To su ljudi koji su registrovani na portalu E-uprava i koriste servise države. Ukupno je 350 elektronskih usluga. Srbija je napredovala u razvoju e-uprave velikom brzinom poslednjih nekoliko godina i želimo da tim putem i nastavimo. Prema poslednjem indeksu UN koji meri razvoj elektronskih uprava u 193 zemlje, Srbija je na 39. mestu po razvijenosti e-uprave. Nalazi se iznad evropskog proseka i spada u grupu država koje imaju visoko razvijenu elektronsku upravu. S druge strane, ono što je još uvek u nadležnosti Ministarstva državne uprave i lokalne samouprave, vodimo računa i o reformi inspekcija i o tome želim da kažem takođe koju reč. U planu su izmene i dopune Zakona o inspekcijskom nadzoru, kojim bi se unapredio rad inspekcija, poboljšali uslovi rada inspektora, povećala delotvornost inspekcijskog nadzora i obezbedila bolja raspodela resursa inspekcija. Trenutno radimo na analizi postojećeg zakona kako bismo izmenama adekvatno odgovorili na probleme koji se javljaju u primeni trenutno važećeg zakona. Koordinaciona komisija za inspekcijski nadzor održala je tri sednice, formirali smo pet radnih grupa, od kojih po prvi put radnu grupu za razmatranje mogućnosti poboljšanja statusa inspektora, koja će se baviti razmatranjem mogućnosti za poboljšanje statusa inspektora, uzimajući u obzir nešto slabiji materijalno-pravni status inspektora i eventualni nedostatak zainteresovanog kadra za inspektorski poziv, tako da ćemo i tu oblast maksimalno unapređivati. Rad kontakt centra republičkih inspekcija ostao je i dalje efikasan kao što je i bio. Kontakt centar primio je i obradio više od 6105 predstavki građana, od čega najveći broj iz nadležnosti poreske inspekcije, negde oko 19%. Za naše evrointegracije važna je regionalna saradnja. Ministarstvo je veoma aktivno u umrežavanju sa zemljama iz regiona i deljenju primera dobrih praksi. Najvažnije nam je svakako Memorandum o saradnji između Ministarstva državne uprave i lokalne samouprave Republike Srbije i Ministarstva uprave i lokalne samouprave Republike Srpske, koji je potpisan na dan održavanja prvog Svesrpskog sabora u Beogradu. Posle toga, prilikom prve zvanične posete inostranstvu, posetili smo Banja Luku, kada je ozvaničen Akcioni plan za sprovođenje memoranduma, koji predviđa sprovođenje niza konkretnih aktivnosti u oblastima kao što su razvoj elektronske uprave, međuopštinska saradnja, upravljanje ljudskim resursima, stručno usavršavanje, osposobljavanje, inspekcijski nadzor, jedinstveno upravno mesto, matične knjige i e-usluge iz matičnih knjiga, evrointegracije, međunarodna saradnja i projekti. Da se sada vratim na inostranstvo. Potpisali smo Memorandum o saradnji sa Ministarstvom državne uprave Republike Severne Makedonije u oblasti reforme javne uprave. Postigli smo dogovor o potpisivanju Memoranduma o saradnji sa Ministarstvom državne uprave i regionalnog razvoja Mađarske. Saradnja je dogovorena na sastanku koji sam imala sa ministrom u Budimpešti 27. januara. Imala sam priliku 27. januara i da obiđem jedno jedinstveno upravno mesto koje se nalazi u Budimpešti i, sa jedne strane, uvek je dobrodošla dobra praksa, uvek su dobrodošli primeri dobre prakse i načini na koje mi možemo da unapređujemo naša jedinstvena upravna mesta ali, sa druge strane, želim da vam kažem i svoje utiske, a moj utisak je da smo apsolutno na istom nivou razvoja i unapređivanja jedinstvenih upravnih mesta, kao i zemlje članice EU. Sve ovo što Ministarstvo radi na polju reforme javne uprave, a značajno je za naše građane, značajno je za našu državu, naše evrointegracije i potpora je realizaciji plana rasta, jer samo jaka administracija može da podrži i poboljša sprovođenje Reformske agende. Ovo je samo jedan deo onoga što mi radimo u Ministarstvu državne uprave i lokalne samouprave. Pošto sam već uzela dovoljno vremena, želim da vam se zahvalim na pažnji, želim da vam se zahvalim na prilici da iznesem sve ono na čemu radi Ministarstvo državne uprave i lokalne samouprave, a samim tim želim da kažem i da poručim građanima Srbije da apsolutno mogu da veruju svojoj državi, da apsolutno mogu da veruju u to da će naše institucije raditi i da apsolutno mogu da veruju u to da i danas ovi ljudi, članovi Vlade i narodni poslanici vladajuće koalicije koji sede u sali će uvek ići ka tome da obezbede, osiguraju rad naših institucija i da zaštite građane Srbije. Hvala. 

ELVIRA KOVAČ: Zahvaljujem se ministarki. Reč ima ministar Novica Tončev. Izvolite. 

NOVICA TONČEV: Poštovana predsedavajuća, poštovani narodni poslanici, poštovani građani i građanke Republike Srbije, danas je pred narodnim poslanicima, pored ostalih zakona o potvrđivanju ugovora o zajmu i kreditnim aranžmanima, takođe i jedan ugovor o garanciji EPS-a o revitalizaciji Vlasinskih hidroelektrana između Republike Srbije i Evropske banke za obnovu i razvoj, a o kome želim da kažem par stvari i ukažem na značaj istog, jer je ovaj sistem bitan za opštine Surdulica, Vladičin Han i Bosilegrad. To su opštine koje spadaju u red izrazito nedovoljno razvijenih opština, a koje su u nadležnosti rada Kabineta za koji sam preduzeo odgovornost. Takođe, dolazim iz jedne takve opštine, iz opštine Surdulica. Vlasinske hidroelektrane pripadaju grupi najstarijih hidroelektrana, a njenu osnovu čine akumulacija Vlasinsko jezero, četiri hidroelektrane, pumpna stanica „Lisina“ sa svojom akumulacijom na reci Božica. Imajući u vidu proteklo vreme eksploatacije sistema Vlasinskih hidroelektrana revitalizacijom postojeće i ugradnjom nove opreme, obezbedilo bi se povećanje godišnje proizvodnje električne energije, ali i dalja proizvodnja električne energije iz obnovljivih izvora energije, a samim tim bi se smanjila proizvodnja električne energije iz termoelektrana na ugalj. Takođe, revitalizacijom će biti izvršena i modernizacija proizvodnih postrojenja i omogućen nastavak vodosnabdevanja opštine Surdulica i Vladičin Han. Pored ovog zakona Vlada Republike Srbije je podržala i niz drugih mera od značaja za bolji položaj nerazvijenih opština. Između ostalog, osvrnuću se na rad Kabineta za unapređenje razvoja nedovoljno razvijenih opština i samim formiranjem 2020. godine ovog Kabineta Vlada je pokazala dobre namere u tome. Imam obavezu, pre nego što pred građanima i poslanicima obrazložim dosadašnji rad Kabineta i predstavim planove za naredni period, da ukratko kažem par reči koje se odnose i na moju profesionalnu karijeru koja me kvalifikuje da o nekim temama danas iznesem i svoje mišljenje. Takođe, mislim da je uvek dobro čuti i drugu stranu, jer pojedini mediji u poslednjih par godina iznose samo svoje netačne percepcije i viđenje moje karijere i mene. Po zanimanju sam diplomirani građevinski inženjer, preko 30 godina sam na čelu porodične firme „Tončev gradnja“ u kojoj su zaposleni i moja deca i moja supruga i svi smo u porodici diplomirani građevinski inženjeri. Mogu da vam kažem da firma zapošljava preko 200 radnika i da nikad nije bilo kašnjenja plata, poreza ili dažbina državi. Posebno sam ponosan na projekat izgradnje podzemne stanice Vukov spomenik koja je rađena u periodu od 1992. do 1995. godine i možete na fotografijama da vidite, ovde je moja firma, „Tončev gradnja“, bila podizvođač, glavni izvođač je bio „Energoprojekat“, kako je urađena podzemna železnička stanica. Odmah nakon događaja u Novom Sadu na sednici Vlade ponudio sam pomoć u vidu stručnih mišljenja, s obzirom da me time kvalifikuje ne samo mnogo objekata koje sam gradio po Srbiji, već i lično licence koje imam za odgovornog izvođača građevinskih konstrukcija, odgovornog projektanta građevinskih konstrukcija, a ovom prilikom moram da napomenem i mog kolegu inženjera Milutina Mrkonjića od koga sam dosta naučio. Ovo pričam iz razloga što na čelu Ministarstva insistiram da se nalaze ljudi koji se bave ili koji su stručni u oblasti koja je predmet nadležnosti ministarstva, jer samo na taj način dobićemo profesionalnost. Primer, na čelu Ministarstva građevine trebalo bi da bude, po meni, građevinski inženjer. Pre 15 dana pojavili su se tekstovi o zlonamernim insinuacijama o navodnom upadu nadležnih službi u prostorije moje firme. Službe koje odgovorno rade svoj posao tu su da proveravaju zakonitost poslovanja svih privrednih subjekata, pa tako i moje firme. Apsolutno podržavam svaki vid kontrole i provere, jer tako svi učimo i proveravamo svoj rad. Ako se utvrde greške, treba da se isprave, jer kako se kaže u narodu – ko radi, taj i greši. Ja ću da pitam građane – da li ste nekad videli da oštra olovka može da piše? Ako se takođe utvrde protivzakonite radnje i kriminalna delatnost bilo kog preduzeća, pa i mog, smatram da počinioci treba da se kazne i u toj borbi protiv korupcije nema zaštićenih. Mogu da vam kažem da sam i sam bio na čelu opštine Surdulica koja spada u red izuzetno nerazvijenih opština. Cilj programa Kabineta je odobravanje sredstava za infrastrukturne projekte i opremanje lokalnih samouprava. Kabinet za koji sam preuzeo odgovornost ima najmanji budžet – 437 miliona dinara i od toga na program ide 70% istog. Moraću ovom prilikom da pohvalim sve nerazvijene opštine jer su uvek bile odgovorne i sredstva koristile namenski i imale dobre projekte. Izneću vam i podatke. U 2021. godini je bilo ukupno 76 odobrenih projekata sa 319 miliona, u 2022. godini 42 sa 320 miliona, 2023. godine 42 projekta, 245 miliona, 2024. godine 35 sa 220 miliona i 2025. godine 169 miliona. Ukupno, milijarda i 273 miliona je potrošeno za razvoj nedovoljno razvijenih opština. Šta je sve urađeno u ovom periodu? Urađeno je šest sportskih terena, sedam pumpi za vodosnabdevanje i rekonstrukcija objekta za tu svrhu, četiri mosta, 33 rekonstrukcije objekata u vlasništvu, što vrtića, škola, kulturnih i turističkih centara, rekonstrukcija vodovodne mreže – preko 8.000 metara, vozila za obavljanje komunalne delatnosti – 62, kontejneri i oprema, kanalizaciona mreža, medicinska oprema, lokalni putevi i trotoari, urađena su dva trga, uređenje parka, kupljena su dva minibusa, osvetljenje, bezbednosna zona škole, takođe su angažovane geronto-domaćice, odnosno za pomoć u kući, za 27 lica, lični pratioci, opremanje senzorske sobe za decu sa smetnjama u razvoju, jedan od velikih projekata je takođe izgradnja gradske pijace u Surdulici. Šta je plan rada Kabineta? Do sada sam na sednicama Vlade u cilju poboljšanja položaja lokalnih samouprava predložio nekoliko mera. Jedan je bio otpis kamata. Godine 2024, 21. novembra, podneo sam predsedniku Vlade inicijativu da se jedinicama lokalne samouprave omogući da svojom odlukom urede drugačije uslove i način odlaganja plaćanja i otpisa kamata na poreski dug od javnih prihoda. U praksi bi ova izmena dala mogućnost opštinama da donesu odluku o uplati celokupnog duga jednokratno uz otpis pripadajuće kamate kroz izmene zakona o izmenama i dopunama Zakona o poreskom postupku i poreskoj administraciji ili donošenjem novog zakona poput onog iz 2012. godine. Na ovaj način pomoglo bi se jedinicama lokalne samouprave da naplate prihode od građana, a građani ne bi oštetili ili doveli jedne u nepovoljni položaj od drugih. Takođe sam dao rešenje problema troškova za faktičko zauzeće zemljišta. Na osnovu trenutnih podataka, u 44 nerazvijene, izrazito nerazvijene opštine do sada je isplaćeno 637 miliona dinara, a koliko sada imam podatke da su tužbe podnete, da se očekuje još milijardu i po dinara da se isplate za faktičko zauzeće. Rešenje treba građanima da omogući da zaštite svoja imovinska prava, a da pri tome funkcionisanje opštine ne bude ugroženo. Tu sam dao nekoliko mogućnosti i zakonskih rešenja. Nadam se da će buduća Vlada da to reši. Imali smo u ovom periodu i bujične vode i poplave. Kao inženjer dao sam rešenja za rešavanje problema bujičnih voda i poplava. U junu 2023. godine govorio sam o problemima bujičnih poplava i istakao sledeće - bujične poplave nisu posledica klimatskih promena, već višegodišnjeg nečinjenja, tj. izostanka investicionog ciklusa u protiverozivnoj zaštiti, odsustvo zakonske regulative koja ne sagledava probleme bujičnih poplava, kao što su Zakon o vodama, Zakon o šumama, Zakon o zaštiti prirode i drugo, odsustvo sistemskog preventivnog finansiranja i bavljenja finansiranje saniranja posledica, što je mnogo skuplje. Zakon o vodama definiše vodotokove drugog reda koji su u nadležnosti jedinica lokalnih samouprava, ali lokalne samouprave nemaju kapacitete, niti kadrovske, niti finansijske da se time bave. Republika Srbija sada angažuje, evo jedan primer, Republika Srbija angažuje sada ledolomca npr. iz Mađarske, ali ne smemo da zaboravimo da ih je imala, a oni su nekada nezakonito prodati. Iz tog razloga insistiram da sledeća Vlada poradi malo i na ovom problemu. Takođe je veliki problem nekontrolisanih seča šuma i odsustva inspekcijskog nadzora. Takođe, imamo jedan problem u lokalnim samoupravama posle izglasavanja Zakona o izdavanju građevinskih dozvola, gde su rokovi kratki, a gde lokalne samouprave nemaju kapacitete. Evo šta se dešava. Jedan državni organ se kažnjava zato što nije podneo prijavu protiv drugog državnog organa, a po nalogu treće državne institucije. Da objasnim. Agencija za privredne registre koja je ovlašćena da administrira objedinjenom procedurom je uradila po nalogu DRI. Na ovaj način oni se rukovode odsecima i odeljenjima za poslove urbanizma u opštinama i to čak u drugostepenom delu kaznom zatvora. Svi znamo da je sve manje inženjera i pravnika u opštinama koji hoće to da rade, a i zbog manjih plata opštine nemaju te kadrove i kapacitete. Takođe, propisani rokovi su suviše kratki da bi se pregledala obimna dokumentacija i obradili svi podneti zahtevi sa ovim brojem zaposlenih i zato dolazi do kašnjenja izdavanja građevinskih i upotrebnih dozvola. Sledeća Vlada bi trebala da poradi malo i na toj stvari. Takođe sam predložio na sednici Vlade u junu 2023. godine i podneo inicijativu za obezbeđivanje sredstava za besplatne udžbenike za učenike osnovnih škola sa teritorija bar izrazito nedovoljno razvijenih opština. Očekujem da će sledeća Vlada da se pozabavi i time. Imamo dobar zakon, i mogu da pohvalim i ministra finansija i celu Vladu, o izgradnji stanova, ali potenciram da se stanovi takođe grade i u malim sredinama. Ja kao građevinac podržavam svaku izgradnju, ali smatram da stanove ne treba graditi samo i jedino u Beogradu i u većim gradovima, već i u manjim sredinama, kako bi mladi i školovani ljudi ostajali. Takođe, možda će ministar finansija da mi zameri, to je povećanje transfera i to sam tražio. Ako imamo u vidu, transferi nisu povećavani od 2014. godine i da su troškovi porasli, onda ne čudi da lokalne samouprave ne mogu da pruže ni minimum usluga građanima, za koje su nadležne. Posebni, tu je i ministarka za lokalnu samoupravu, i veliki problem jesu male plate visokoobrazovanih lica koja rade na poslovima u opštinskim upravama, a vi ne možete da nađete dobro elektronskog, građevinskog ili bilo kog inženjera, pravnika ili ekonomistu koji hoće da radi za ovakvu platu. Takođe, imamo i situaciju da firma koja radi na teritoriji opštine koristi resurse, odnosno prirodna bogatstva te lokalne samouprave, ali doprinosi i porezi ne ostaju tu, već idu za Beograd i zbog toga je Beograd i dobio besplatne udžbenike, a male opštine i male sredine nisu, a i budžet Beograda se puni iz naših opština. Cilj svih ovih predloga je da se prestane sa iseljavanjem malih sredina i neplanskim naseljavanjem velikih gradova. Srbija nije samo Beograd i krug dvojke, već su to imale nerazvijene opštine koje su odane svojoj zemlji kada je najteže. Takođe sam predložio i nekoliko zakona, koje se nadam da će sledeća Vlada da prihvati, a to bi bio zakon o razvoju izrazito nedovoljno razvijenih opština. Ovim zakonom sistematski bi se uredila ulaganja u izrazito nedovoljno razvijene opštine, prvenstveno ulaganje republičkih javnih preduzeća, kao što su javno preduzeće „Putevi Srbije“, javno preduzeće „Srbijavode“, „Srbijašume“ i ista bi imala obavezu da shodno propisanih kriterijumima ulažu deo budžeta u ove opštine. Takođe sam predložio da se donese zakon o fondu za razvoj izrazito nedovoljno razvijenih opština. Zatim, osnivanje fonda za finansiranje nedostajućih sredstava za potrebe za učešće lokalnih samouprava u programima prekogranične saradnje i takođe izmeniti postojeća zakonska rešenja, tako da se najveći deo naknade za korišćenje prirodnih dobara budu prihodi tih lokalnih samouprava. Zahvaljujem vam se što ste me saslušali. Želim vam uspešan rad. Živela Srbija. 

ELVIRA KOVAČ: Zahvaljujem. Reč ima Irena Vujović, potpredsednica Vlade i ministarka zaštite životne sredine. Izvolite. 

IRENA VUJOVIĆ: Poštovana predsedavajuća, poštovani narodni poslanici i građani Srbije, pred nama se danas nalazi izuzetno važan Predlog zakona o potvrđivanju ugovora o zajmu za program čvrstog otpada, faza tri, između Republike Srbije i Evropske banke za obnovu i razvoj, a isto tako i Predlog zakona o kreditnom aranžmanu između Republike Srbije i Francuske razvojne agencije, koji se takođe odnosi na program čvrstog otpada. Ovi predlozi zakona su, dakle, izuzetno važni i pokazuju da imamo kontinuitet kada govorimo o ulaganju u čvrsti otpad, odnosno u sistem upravljanja čvrstim otpadom u Republici Srbiji i konkretno se odnosi finansiranje na izgradnju regionalnih centara. Želela bih da vas podsetim da na današnji dan u toku imamo izgradnju u nekoliko regionalnih centara, a pre svega to su kapitalni zeleni projekti koji se odvijaju u Republici Srbiji, „Kalenić“, regionalni centar kao najsveobuhvatniji i najveći po broju stanovnika, čije će potrebe zadovoljiti i po broju otpada, po količini otpada na godišnjem nivou, svakako zavređuje pažnju. Radovi su intenzivni. Dakle, svakodnevni na „Kaleniću“. „Kalenić“ će obuhvatati 15 jedinica lokalne samouprave. Izuzetno je važno izgraditi regionalne centre, što je svakako veliki posao. Na dokumentaciji se radi i godinama, a isto tako i na izgradnji. Mi trenutno radimo na izgradnji sanitarne deponije koja će upravo moći da apsorbuje svu tu količinu otpada iz 15 jedinica lokalne samouprave. To se radi po svim evropskim standardima i upravo zahvaljujući saradnji sa Evropskom bankom za obnovu i razvoj i Francuskom razvojnom agencijom mi imamo mogućnost da vidimo koje su to najbolje tehnologije koje se koriste u Evropi i svetu, a isto tako da imamo i konsultante, kada govorimo o čvrstom otpada koji mogu da na najbolji mogući način pripreme dokumentaciju i da budu podrška i prilikom izgradnje i praćenja, dakle, izgradnje svih tih objekata. Takođe, kada govorimo o regionalnim centrima neophodno je pomenuti i tretman mehaničko-biološki, dakle, čvrstog otpada i sva postrojenja koja obuhvataju, odnosno njihova izgradnja, kako bi se otpad tretirao na taj način, odnosno kako bi u što boljoj meri iskoristili otpad i omogućili da on ima novu upotrebnu vrednost. Naravno, onaj otpad od kog to možemo da uradimo i samim tim bi poštovali principe cirkularne ekonomije kao jednog od najvažnijih stubova zelene agende a isto tako u Republici Srbiji i povećali procenat reciklaže. Kada govorimo regionalnom centru Kalenić, neophodno je pomenuti da opštine koje će gravitirati ka tom centru su Valjevo, Lajkovac, Ljig, Mionica, Osečina, Ub, Koceljeva, Vladimirci, Obrenovac, Barajevo, Lazarevac, Ljubovija, Mali Zvornik, Krupanj i Loznica. Ono što je važno, u svim ovim jedinicama lokalne samouprave, u većini njih će se izgraditi, u nekima i transfer stanice i reciklažna dvorišta, ali, isto tako, ono što je najvažnije jeste i zatvaranje nesanitarnih deponija, dakle deponija koje su ove opštine koristile decenijama. Naravno, preduslov za zatvaranje deponija jeste izgradnja sanitarne deponije. Mi, nažalost, nemamo u Republici Srbiji veliki broj sanitarnih deponija, ali upravo zahvaljujući ovim sredstvima koje obezbeđuje Vlada Republike Srbije smo rešeni da problem čvrstog otpada u Republici Srbiji rešimo po najsavremenijim standardima. Ono što nas čeka, pored svih ovih infrastrukturnih projekata koje sam pominjala, takođe će se nabavljati i neophodna oprema u vidu opreme za reciklažu, odnosno u vidu kamiona smećara i kanti i kontejnera koje su namenjene upravo i za selekciju odnosno separaciju otpada. Kada govorimo o regionalnim centrima, ono što moram takođe da istaknem jeste regionalni centar Pirot koji izuzetno dobro radi. Građani u tom okrugu nemaju problema sa upravljanjem čvrstim otpadom. U ovom trenutku se odvijaju radovi na kompostani, a veoma brzo kreću radovi i na izgradnji sanitarne deponije u regionalnom centru Pirot, koji obuhvata Pirot, Babušnicu, Belu Palanku i Dimitrovgrad. Sve su ovo izuzetno značajni projekti čije projektovanje i sama izgradnja traje jako dugo, izuzetno puno sredstava treba odvojiti kako bi sistem čvrstim otpadom funkcionisao na najbolji mogući način. Ono što je važno, pored ovih radova, jeste i edukacija građana, kad kažem građana mislim na sve građane, ali mislim i na ljude koji su na rukovodećim pozicijama u javno-komunalnim preduzećima koji vode regionalne centre odnosno preduzeća, gde je neophodna i njihova edukacija kako bi oni mogli dalje građanima i korisnicima usluga da približe ceo ovaj sistem otpada i da naučimo svi zajedno koliko je važna i primarna separacija i razdvajanje otpada i da se to sve radi pravilno, kako bi i regionalni centri radili u punom kapacitetu, jer oni mogu da rade u punom kapacitetu samo kada ima dovoljno otpada koji generišu svi, privreda i građani u svojim domaćinstvima. Uskoro očekujemo i proširenje regionalnog centra "Sve je Mačva" u Sremskoj Mitrovici. To je takođe regionalni centar koji postoji, ali neophodna je njegova dogradnja i poboljšanje i pojačavanje kapaciteta, Sremski okrug, Sremska Mitrovica, Bogatić, Ruma, Šabac, Šid. Početak izgradnje očekujemo negde do juna meseca. Regionalni centar Sombor. I dalje je dokumentacija u fazi pripreme, ali su finalne pripreme u toku. Očekujemo izbor izvođača u narednim mesecima. Ono što je važno jeste da su to sve međunarodni tenderi, međunarodne nabavke, gde mogu da se nadmeću najbolje i domaće i svetske kompanije koje imaju referencu vezano za čvrsti otpad, ali ne samo za otpad. Kada govorimo o regionalnim centrima, neophodna je široka podrška i znanje i učestvovanje različitih inženjerskih struka, s obzirom na specifičnost svih ovih projekata. Ono što je planirano u perspektivi i sa ovom trećom fazom, pored izgradnje regionalnih centara, jeste i zatvaranje nesanitarnih deponija. Mi imamo izuzetno visok budžet i naš u ministarstvu, koji je sve veći i veći bio iz godine u godinu, a u odnosu na pre 10-15 godina je nekoliko puta uvećan. Takođe se bavimo zatvaranjem nesanitarnih deponija, ali samo bih želela još jednom da ponovim da nije lako zatvoriti nesanitarnu deponiju. Dakle, mi imamo sredstva, imamo često i dobre projekte, u ranijim godinama smo i mi kao Ministarstvo finansirali projektovanje za zatvaranje deponija, ali najveći je problem kada zatvorite deponiju ako nemate u blizini ili u regionu sanitarnu na koju mogu građani odnosno jedinice lokalne samouprave da odlažu otpad. Mi smo u prethodnih nekoliko godina zatvorili nekoliko nesanitarnih deponija, o tome ću takođe da pričam, i o onima koje su u toku zatvaranja. Dakle, to su jedinice lokalne samouprave koje su rešile gde će odvoziti otpad kada im se zatvori nesanitarna deponija. Kada govorimo o regionalnim centrima, moram da se vratim i na to da ćemo u narednom periodu raditi na regionalnom centru u Novoj Varoši, u Inđiji, ali ne mogu a da ne pomenem i regionalni centar Novi Sad. Dakle, to je izuzetno važna deponija koja će obuhvatati Novi Sad, Bačku Palanku, Bački Petrovac, Beočin, Žabalj, Srbobran, Temerin i Vrbas. Dakle, sredstva za ovu deponiju, odnosno za ovaj regionalni centar koji će biti takođe po najsavremenijim standardima su obezbeđena delom iz IPA projekta, dakle, donacija, a veći deo Vlada Republike Srbije je opredelila kako bi taj region što pre radio po najboljim merilima. Očekujemo i tu uskoro izbor izvođača, obzirom da prethodni postupci za izbor izvođača su propali iz različitih razloga, ali ne odustajemo, jer grad Novi Sad mora da ima savremeni regionalni centar, kao što to ima i grad Beograd i sve one nemile slike i ružno što se događalo u prošlosti, a naročito kada su bili učestali požari na deponiji Vinča, to je sada prošlost i takvi regionalni centri zaslužuju da imaju i svi veliki gradovi u našoj zemlji. Pored ovih regionalnih centara koje mi radimo kao Ministarstvo životne sredine, ne smem da propustim da kažem da i Ministarstvo građevine, saobraćaja i infrastrukture takođe ima u svom opisu i u svojim sredstvima odvojenim, odnosno u budžetu nekoliko deponija, odnosno regionalnih centara koje se radi kroz Ministarstvo građevine. To je samo da kada pričamo o zaštiti životne sredine i ekologije mi vidimo da je čitava Vlada rešena da reši višedecenijske probleme i da unapredimo kvalitet i vazduha, i vode, i zemljišta i da smo svi fokusirani i komunalne probleme, ali i na ubrzanu izgradnju zelene infrastrukture. Zato kad kažem budžet, ne samo koji se odnosi na Ministarstvo životne sredine, nego već kada vidite na nivou čitave Vlade, naročito kada budemo pričali o aerozagađenju i kada budemo govorili o tome koliko je Ministarstvo rudarstva i energetike takođe sredstva odvojilo, vi vidite da su to izuzetno, izuzetno velika sredstva koja su namenjena upravo poboljšanju životne sredine i boljeg kvaliteta života svih građana Srbije. Ono što moram da pomenem kada pričamo o regionalnim centrima, to je naravno regionalni centar za koji smo svi čuli da je neophodno da se radi, gde imamo i najviše problema, a to je regionalni centar Duboko – Užice. Moram još jednom da podsetim građane Srbije da mi kao Vlada Republike Srbije smo bili spremni da damo samo u jednoj fazi 30 miliona evra da se taj problem sanira. Problemi su izuzetno veliki, a isto tako je bilo i nepoverenje građana da ćemo to uraditi i da ćemo rešiti taj problem, a isto tako i građana koji ne žele regionalni centar na toj lokaciji, koja je predviđena za isti još 2005. godine. Dakle, 2005. godine neko je rekao za Duboko – Užice, da će tu biti regionalni centar. Čitav region se saglasio sa tim. Tada su građani bili za to i želeli da reše još tada problem upravljanja čvrstim otpadom. Na današnji dan građani tu ne žele regionalni centar. Moje je da kažem, kao potpredsednik Vlade i kao ministar zaštite životne sredine, da Vlada Republike Srbije odvaja sredstva i da sredstva imamo obezbeđena. Molim i građane iz tog regiona i sve opštine koje učestvuju u regionalnom centru i koje su učestvovale u regionalnom centru i koje su učestvovale u formiranju regionalnog preduzeća i koje su imale i svoja prava i obaveze, dakle, to je njihovo bilo kako će oni to da regulišu između sebe, da dobro razmisle i da razgovaraju, dakle, sa svim relevantnim činiocima, da ne bi trebalo da propuste takvu priliku, zato što u prethodnom periodu država nikada nije bila spremna i nikada tolika sredstva nije odvojila. Kažem, 30 miliona evra za prvu fazu. Naravno, tu onda imamo još nekoliko miliona evra za kompostanu, pa onda imamo transfer stanice u drugim opštinama, pa reciklažna dvorišta, pa onda imamo opremu, kamione i kante. Tako da, to su izuzetno, izuzetno velike pare koje smo mi spremni da odvojimo. Sada iz objektivnih razloga, zato što je tamo bilo puno problema, a najstrašniji na kraju je bio požar, koji je trajao dugo, koji se na svu sreću lokalizovao, moramo da idemo, odnosno pre svega jedinica lokalne samouprave i regionalno preduzeće, u sanaciju i stabilizaciju terena, a onda u nekom sledećem koraku u izgradnju regionalnog centra, ukoliko, još jednom podvlačim, bude bilo volje i podrške građana i naravno svih skupština opština. Vlada Republike Srbije, ja sam sigurna, ko god bude obavljao ovu dužnost, ko god bude bio ministar zaštite životne sredine i premijer, sigurno će pokazati ponovo spremnost da se odvoje velika sredstva da bi tom regionalnom centru ponovo vratili funkciju i kako bi radio po najsavremenijim standardima. Teren je, da kažem, nezgodan, ali to svakako bolje će znati struka da vam kaže o tome, ali nažalost, spram ovog mog iskustva dosadašnjeg, niko nije predložio drugu lokaciju, niti u Užicu, niti u bilo kojoj drugoj jedinici lokalne samouprave. Sigurna sam da će se, kada prođe još neko vreme, čitav regionalni centar obratiti Vladi Republike Srbije i da ćemo onda zajedničkim snagama da izgradimo i Užice – Duboko. Kada govorimo o zatvaranju deponija, ono što sam i htela da kažem, odnosno nesanitarnih deponija, koje su ruglo Srbije i neretko se nalaze i u centru grada i blizu naseljenih mesta, dakle i stambenih zona, onog trenutka kada se zatvori nesanitarna deponija, ona mora i da se sanira, da se sanira po propisima, kako ne bi bilo zapaljivo. Da se, dakle, urade i folije i biotrnovi i svašta još nešto od te opreme koja se koristi i u svetu i u Srbiji vezano za upravljanje čvrstim otpadom, ali isto tako i na kraju da se ozeleni, a najbolje je kada može i ta lokacija da koristi građanima, da promeni neku namenu i da bude neka zelena oaza i da građani sve ono što su gledali 20, 30, 50 godina, ruglo, mogu napokon da koriste u druge svrhe, da ne kažem prave svrhe, a pre svega za rekreaciju, jer to se najčešće i događalo. Dakle, 11 je zatvoreno nesanitarnih deponija za četiri godine. To su Ruma, Požega, Šabac, Prijepolje, Bogatić, jalovište Zajača u Loznici, u Čačku deponija „Prelići“, u Trsteniku deponija – prva faza, u Bečeju, u Priboju – prva faza, u Zrenjaninu je zatvorena deponija. Na današnji dan imamo na tri lokacije radove. To je u Subotici deponija, u Subotici imamo dobar regionalni centar koji radi punim kapacitetom i neophodno je bilo zatvoriti deponiju, kako ne bi više neodgovorni pojedinci koristili tu lokaciju za odlaganje nepravilno otpada, da bi izbegli sve ono što je njihova dužnost ka regionalnom centru, u smislu i odvoženja otpada i verovatno određena nadoknada da bi regionalni centar primio otpad. Onog trenutka kada završimo Suboticu, kompletno saniranje i kompletnu rekultivaciju te deponije, moći ćemo da kažemo da je taj okrug za primer. Dakle, u toku je Subotica, Prokuplje – druga faza, nedavno sam tamo bila. Topola, to je takođe deponija koju smo pre nekoliko godina obećali i građanima, obećali i odbornicima. Sećam se, tamo su me čekali odbornici koji i nisu bili iz vladajuće većine, koji i tada nisu verovali da ćemo to zatvoriti, obećali smo da ćemo zatvoriti. Ali isto tako, opština Topola je rešila problem, u smislu da odvoze otpad na regionalni centar koji je u neposrednoj blizini, odvoze na propisan način na regionalni centar koji ima sve uslove da primi otpad iz Topole. Uskoro planiramo, kada počne sa radom i transfer stanica u Smederevu, da zatvorimo i smetlište u Smederevu. Ali isto tako, i valjevska deponija. Molim građane, pošto u Valjevu takođe deponija pravi veliki problem svima, da budu strpljivi, da su sredstva u budžetu odvojena za konkurs koji je namenjen zatvaranju nesanitarnih deponija i nadam se da će se i grad Valjevo, a i drugi koji imaju sličan problem, ali isto tako imaju i rešenje šta će sa svojim lokalnim otpadom kada se zatvori deponija, konkurisati i da ćemo moći uskoro da zatvorimo i valjevsku deponiju i još mnoge druge. Valjevo će moći sa lakoćom da se zatvori, odnosno da krenu i radovi, zato što uskoro očekujemo, do kraja godine ili početkom sledeće godine, početak rada na Kaleniću sanitarne deponije. Ono što je važno, pored sanitarnih deponija i zatvaranja nesanitarnih, često Ministarstvo životne sredine, odnosno iz godine u godinu, raspisuje konkurs i za uklanjanje divljih smetlišta i manjih deponija i svega onoga što uvek, nažalost, prvo vidimo i što nam svima smeta. Mi smo u prethodnih nekoliko godina očistili oko hiljadu divljih deponija i smetlišta. Počeli smo od broja koji je bio negde 3.500 registrovanih tih divljih smetlišta i manjih deponija. Naravno, i ove godine očekujte da će, pre svega se obraćam jedinicama lokalne samouprave, uskoro biti raspisan i taj konkurs, ali naravno, ono što je uvek uslov i što najviše pazimo i za šta smo imali do sada uspeha jeste da lokacije koje očistimo ne dozvolimo svi zajedničkim snagama da se ponovo naprave smetlišta na tim lokacijama. Mogu reći da smo zadovoljni rezultatom. Naravno da postoje uvek neodgovorni pojedinci, naravno da postoje uvek jedinice lokalne samouprave koje nisu u stanju da sačuvaju te lokacije, ali veliki broj deponija se nije vratio, odnosno tih smetlišta na tim lokacijama. Pre svega se zahvaljujem građanima iz tih jedinica lokalne samouprave, pošto oni čuvaju te lokacije, oni prijavljuju neodgovorne pojedince i oni su verovatno promenili svest i ne čine te stvari kakve su činili u prošlosti. Tema životne sredine je izuzetno važna, nekoliko poslednjih godina je u fokusu, nekad sa razlogom, nekad bez razloga, odnosno nekad iz dobre namere, nekad iz zle namere. Uvek pominjem da je to zajednička borba svih nas i da moramo da budemo svi dakle, na istom zadatku kako bi učinili kvalitetniji i bolji život i unapredili kvalitet životne sredine, zaštitili prirodu, svi mi zajedno za bolju budućnost upravo svakoga od nas, i za zdraviju i čistiju životnu sredinu. Kada govorimo o deponijama, i naravno, koliki je benefit za građane, pored ružne slike, pored toga što je zagađeno i zemljište i vode, ono što takođe, najviše utiče na kvalitet vazduha i aero zagađenje jeste u velikoj meri i taj otpad, koji se tu generiše godinama i decenijama i u značajnoj meri narušava kvalitet vazduha. Tako da, kada govorimo o zaštiti vazduha sve je izuzetno povezano, evo sada smo pričali o otpadu, ali isto tako to je jedna od mera za poboljšanje kvaliteta vazduha. Mi kao Ministarstvo se trudimo da imamo čitav set mera da poboljšamo kvalitet vazduha u čitavoj Republici Srbiji, jer naravno, nije dovoljno zatvoriti jednu deponiju, nije dovoljno promeniti jedan kotao, ali sada već nakon već nekoliko godina i nakon kontinuiteta koji imamo, kada govorimo o konkursima i da na svakom konkursu smo imali veoma veliki broj zahteva, veoma veliki broj kvalitetnih projekata, da na svakom konkursu je učestvovalo preko 50 jedinica lokalne samouprave, da smo za svaki ostavljali između 300 i 800 miliona dinara, u zavisnosti od godine, da smo nekada i dodatna sredstva obezbeđivali kako bi ponovo pustili konkurs koji je namenjen kvalitetu vazduha, odnosno unapređenju istog. Moram tu svakako podsetiti sve da pored zamene kotlova u javnim ustanovama, važna je biti i zamena kotlova u individualnim domaćinstvima. Mi sada, trenutno, imamo u toku upravo konkurs koji je namenjen i individualnim ložištima i zameni kotlova u javnim ustanovama. Nadam se, takođe, velikom broju projekata, kako bi imali i sledeću grejnu sezonu i još bolje stanje kada govorimo o kvalitetu vazduha. Evo, mogu da konstatujem ove zime sam primetila da nije bilo toliko pritužbi na kvalitet vazduha, da nije bilo u fokusu tema zagađenje vazduha, ali mogu isto tako da uverim i sve građane Srbije da je sada vazduh znatno bolji u Republici Srbiji u odnosu na 2010. i 2011. godinu kada niko nije pričao o tom. Isto tako da kažem, da je dobro što se govori o tome, bez obzira kakva je namera pošto smo mi ti koji smo jedini sproveli konkurse, kojima smo želeli da dođemo do svakog građanina, do svake kuće da svakome omogućimo skoro 50% subvencija za zamenu kotla, kako bi zajedničkim snagama, ponavljam, poboljšali kvalitet vazduha u Republici Srbiji. Naravno, da mora još mnogo toga da se uradi, naravno da imamo takođe, velike planove za to, naravno da uz pomoć saveta i podrške ministra finansija se trudimo da obezbedimo jedan takođe, zajam kao Republika Srbija, koji će upravo biti namenjen poboljšanju kvaliteta vazduha, takođe, sa Evropskom bankom za obnovu i razvoj, gde ćemo moći da uradimo još mnogo, mnogo velikih projekata, odnosno još mnogo gradskih toplana da promenimo energente na ekološki prihvatljivije energente koji su svako i zdraviji i bolji za životnu sredinu. Kada govorimo o setu mera za poboljšanje kvaliteta vazduha, neophodno je da pored znači, zatvaranja nesanitarnih deponija, čišćenja smetlišta, zamene kotlova u javnim ustanovama, zamene kotlova u domaćinstvima, neophodno je da pomenem i pošumljavanje. Naravno, to je ono što svi znamo, to je ono što svi radimo, ne radi samo ministarstvo, nego rade već jedinice lokalne samouprave, rade društveno odgovorne kompanije, i u prethodnih nekoliko godina smo stotine i stotine hektara pošumili. Takođe, se trudili da pratimo iz godine u godinu te sadnice, jesu li se neke dobro primile, jesu li se neke osušile, da li treba da ih zamenimo, dakle, sve su to prirodni procesi, ali je važno da smo sigurno preko 500 hektara pošumili do sada. Ove godine će biti konkurs, dakle, i vetrozaštitni pojasevi, i pošumljavanje, odnosno ozelenjavanje javnih površina, što je isto važno, naročito za gradove, dakle da ozelenimo što više i naše novoizgrađene ulice, i centar grada i parkove i školska dvorišta. Dakle, to je ono što je važno, i to je ono što nam građani traže. Naš zadatak je da izlazimo u susret potrebama svih građana i zato je neophodna komunikacija sa građanima. Jedinice lokalne samouprave su u svakodnevnom kontaktu. Mi se trudimo u Ministarstvu koji nemamo često kontakt direktan sa građanima, u smislu Ministarstva, zato se ja i trudim da idem što češće na teren, da čujem to što treba, ali svakako, jedinice lokalne samouprave mogu da kažem slobodno su agresivne ka Ministarstvu životne sredine i meni se to sviđa i stvarno svi trude i bore da obezbede dodatna sredstva kako bi unapredili kvalitet životne sredine. Godine 2020. krajem kada sam preuzela dužnost ministra životne sredine, dakle, nije bilo mnogo ekoloških projekata širom Srbije. Možemo da se pohvalimo da ne postoji skoro opština u kojoj se nije odvio barem jedan ekološki projekat. Dakle, svaki put, svake godine kada raspišemo konkurse različite u svim jedinicama lokalne samouprave se odvija barem jedan ekološki projekat. To je ono što treba da svima nama služi na čast i ponos i gde možemo svi slobodno da kažemo da smo mi ti koji se brinemo za bolji kvalitet životne sredine, da smo mi ti koji smo odvojili nikad veća sredstva u istoriji koja su namenjena ekologiji, zaštiti životne sredine i pre svega boljem kvalitetu vazduha, vode i zemljišta, a isto tako i boljem zdravlju građana Srbije. Takođe, kada govorimo o životnoj sredini, izuzetno je važno da pomenem, iako ja ne volim o tome da pričam, niti volim da kažnjavamo se kad ne moramo stvarno i nekako mi se čini da inspekcija u svojim redovnim kontrolama to radi, imamo veliki broj izlazaka inspektora. Dakle, izlaze i po pozivu, a isto imaju i redovne svoje aktivnosti. Nekako mi se čini da poslednjih godina ljudi više poštuju zakone, naročito kada govorimo o privredi, naročito kada govorimo o ljudima koji se bave i opasnim i neopasnim otpadom, odnosno kompanijama. Svi se trude da usklade svoje i pravilnike i dozvole, i da se usklade sa zakonima koje mi donosimo kao Vlada Republike Srbije, mi predlažemo, odnosno vi ovde u Narodnoj skupštini glasate za njih. Mogu da kažem da je Ministarstvo životne sredine imalo je veoma dobru i bolju ocenu nego prethodne godine od strane Evropske komisije kada govorimo o životnoj sredini, a to govori u prilog tome da mi našu legislativu, dakle, i zakone i sva podzakonska akta usklađujemo sa zakonima EU i da imamo izuzetno uspeha u tome. Nekada to prilagođavanje direktivama EU nije lako za građane i za privredu zato što moraju da se usklade i teški su propisi i veoma su strogi, a i mi smo strogi, ali zato su i vrata Ministarstva uvek otvorena za sve koji imaju nedoumicu, jer nama je cilj da što više ljudi radi u skladu sa zakonom i sa propisima, a mi smo tu da pomognemo i da ih vodimo kroz čitav taj proces koji često nije ni malo lak. Takođe bih se osvrnula i na zaštitu prirode, da samo imam i tu neke dodatne podatke. Kada govorimo o ulaganjima u zaštićena područja od nacionalnog interesa za Republiku Srbiju, dakle, uvećali smo duplo davanja. U 2021. godini je 264,8 miliona dinara bilo opredeljeno za ulaganje u zaštitu prirodu i područja zaštićena, a 2024, i 2025. godine je odvojeno 500 miliona, u 2024. godini tačnije, a za 2025. godinu 550 miliona. Dakle, mi iz godinu u godinu povećavamo iznose, ali isto tako i povećavamo područja, dakle izuzetne predele, najlepši deo naše Srbije, a to su svakako prirodna bogatstva, stavljamo pod zonu zaštite upravo kako bi naš što bolji način očuvali prirodu. Veoma često imamo uredbe za proglašenje novih zaštićenih područja kako bi mogli i da finansiramo, kako bi rukovodioci, odnosno upravljači tih područja mogli da prilagode to različitim namenama, znači, prvo i osnovno je zaštita prirode, a isto tako i poboljšanje, da kažem, unapređenje turizma, odnosno turističke ponude, jer često što mnoga takvi predeli Srbije nisu bili ni pristupačni za građane i ja bih volela da u što većoj meri građani Srbije kada su u mogućnosti, dakle, da odvoje svoje vreme i da vide kakve su to prirodne lepote koje ima naša zemlja. Ono što je takođe važno kada govorimo o zaštićenim područjima jeste da smo mi takođe obezbedili i sredstva za projekte u zaštićenim područjima, dakle, pod stogom, zaštitom i kontrolom, kako će se odvijati ti projekti koji su namenjeni upravo u unapređenju infrastrukture u zaštićenim područjima. To je da kažem prvi put da smo dali dodatne podsticaje za tako nešto direktno lokalnim samoupravama na čijim se teritorijama nalaze takve prirodne lepote i nastavićemo takođe u tom smeru i naravno ka ispunjenju tih ciljeva. To je ovako ukratko da još jednom podcrtam koliko su značajni napori Vlade Republike Srbije, koliko su značajni ovi predlozi i zakona za koje se nadam da ćete imati razumevanja i glasati za njih i koliko su nam značajna ta sredstva kako bi još više ulagali u zelenu infrastrukturu, a na nama je da radimo što brže i što odgovornije kako bi što pre građani imali dobrobit upravo od tih projekata. Hvala vam. 

ELVIRA KOVAČ: Zahvaljujem se potpredsednici Vlade. Reč ima Tomislav Žigmanov, ministar za ljudska i manjinska prava i društveni dijalog. Izvolite. 

TOMISLAV ŽIGMANOV: Zahvaljujem predsedavajuća, Narodne skupštine. Uvaženi narodni poslanici, poslanice, drage građanke i građani Republike Srbije, Ministarstvo na čijem sam čelu u proteklom je razdoblju uspešno realizovalo predviđene aktivnosti i svojih nadležnosti koje se odnose na ostvarivanje ciljeva Vlade Republike Srbije u području zaštite i unapređenje i promocija ljudskih i manjinskih prava, diskriminacije, kao i unapređivanje rodne ravnopravnosti i saradnje sa civilnim društvom. Radeći u području obezbeđivanja jednakosti i ravnopravnosti građana, razvoju demokratskih praksi, afirmacije kulture ljudskih prava, participacija i organizacija civilnog društva u procesu donošenja odluka, integracije nacionalnih manjina u naše društvo, ostvarivanju rodno ravnopravnosti i eliminacije, svakog oblika diskriminacije, pridonosili smo društvenoj stabilnosti, blagostanju građana, međunarodnom uredu naše države i stvaranju povoljnog društvenoga ambijenta koji je pretpostavka za brzi ekonomski razvoj naše države. Drugim rečima, posredno smo našim aktivnostima pridoneli brojnim uspesima, koja je Vlada Republike Srbije na čelu sa predsednikom Milošem Vučevićem ostvarila upravo tom razdoblju. Kada je reč o aktivnosti oblasti zaštite ljudskih prava najpre bismo pomenuli redovno ispunjavanje svih preuzetih obaveze Republike Srbije na osnovu potpisanih međunarodnih ugovora u području ljudskih prava i održavanje partnerskih ravnopravnih saradničkih odnosa sa telima UN, Saveta Evrope, EU i Organizacije za evropsko bezbednosti i saradnju, kao i sa drugim međunarodnim organizacijama i institucijama čija je Republika Srbija član. Kada je reč o saradnji sa mehanizmima UN za zaštitu ljudskih prava, blagovremeno smo i u potpunosti ispunjavali sve obaveze koje se odnose na praćenje primene osam osnovnih međunarodnih ugovora ljudskim pravima, koordinisali smo procese izveštavanja o njihovoj primeni prema mehanizmima UN, kao i pratili implementaciju standarda drugih međunarodnih i regionalnih organizacija koje se odnose na poštovanje osnovnih prava i slobode, a koje je Republika Srbija, kao država ugovornica preuzela na sebe aktuelno, u toku je priprema i koordinacija državne delegacije koja će prestaviti i drugi periodični izveštaj o primeni međunarodne konvencije o zaštiti svih lica o prisilnih nestanaka koja će biti održano 18. marta u Ženevi. Delegacija u fokusu ima listu pitanja koja predstavljaju osnovu za predstojeći usmeni dijalog između naše države i komiteta i obuhvata tri oblasti, usklađivanje zakonodavnog institucionalnog okvira, krivično gonjenje, istragu i saradnju i potrage identifikacije. Osim predstavnika našeg ministarstva, u delegaciji su predstavnici Ministarstva spoljnih poslova, unutrašnjih poslova, Ministarstva za rad, zapošljavanje, boračka i socijalna pitanja, Kancelarija za KiM, Komisija za nestale, Republičkog vrhovnog tužilaštva, Crvenog krsta Srbije i do sada je održano šest pripremnih sastanaka. Podsećamo da je Republika Srbija prihvatila mandate specijalnih procedura Saveta UN za ljudska prava, kojima je uputila i obnovila otvorene pozive 2005. i 2018. godine. U vezi sa tim, Ministarstvo na čijem sam čelu, je tokom prethodne godine pripremilo i dostavilo brojne odgovore, izveštaje, Republike Srbije o sprovođenju rezolucija i za izradu tematskih izveštaja i Kancelarije visokog komesara za ljudska prava, Saveta za ljudska prava, upitnika i preporuka specijalnih procedura UN. Kada je reč o ispunjavanju međunarodnih obaveza Republike Srbije u oblasti ljudskih prava, važno je pomenuti da je Ministarstvo kao posrednički organ postupalo po zahtevima za ostvarivanje alimentacionih potraživanja u vezi sa primenom Konvencije o alimentacionim zahtevima, u inostranstvu UN, kojom se ostvaruju prava na izdržavanje u slučajevima kada su alimentacioni poverilac nalazi na teritoriji jedne druge strane ugovornice, države poverioca, a alimentacioni dužnik pod jurisdikcijom druge strane ugovornice. U cilju ostvarivanja ove nadležnosti, Ministarstvo je u izveštajnom periodu zaprimilo 22 nova alimentaciona zahteva, tako da sada imamo ukupno 199 alimentacionih zahteva i 16 zemalja ugovornica. Ministarstvo je izvršilo analizu svih predmeta, od kojih je dodatno obradilo 105, kako bi u hitnom postupku dobilo relevantne informacije o statusu pojedinih predmeta od strane inostranih i domaćih partnera. U vezi sa saradnjom Republike Srbije, sa Savetom Evrope, izdvojili bismo da je izrađen izveštaj naše države sa komentarima i aneks na nacrt izveštaja Evropske komisije, protiv rasizma i netolerancije Saveta Evrope, skraćeno EKRI, o poseti Srbije u okviru Šestog ciklusa monitoringa, koji je komitet ministara SE, usvojio i javno objavio krajem juna prošle godine. Ministarstvo za ljudska i manjinska prava i društveni dijalog je tokom prošle godine nastavilo uspešnu saradnju i sa Kancelarijom za demokratske institucije i ljudska prava OEBS kojim je blagovremeno dostavljen odgovor na upitnik o zločinima iz mržnje iz 2023. Takođe sa misijom zajedno u Srbiji, prošle godine smo organizovali redovni 21. koordinacioni sastanak predstavnika nadležnih državnih organa i organizacije civilnog društva, u cilju sprečavanja zločina iz mržnje u Republici Srbiji. Predstavnici Ministarstva su uzeli aktivno učešće na panelima Konferencije o ljudskoj dimenziji održanoj septembra prošle godine u Varšavi, koja je bila posvećena ljudskim pravima i osnovnim slobodama na području država članica OEBS kao i implikacijama aktuelnih događaja i trendova na bezbednost regiona. U kontekstu aktivnosti u vezi sa primenom konvencije o sprečavanju mučenja i nečovečnih i ponižavajućih postupaka i kažnjavanja Saveta Evrope, Ministarstvo je početkom godine, sinhronizovano sa Komitetom za sprečavanje i mučenje nečovečnih ili ponižavajućih kazni i postupka, CPT, objavilo izveštaj o prethodnoj adhok poseti Republici Srbiji, koja je sprovedena u periodu od 21. do 30. marta 2023. godine. U skladu sa procedurom objavljene su i odgovori ko komentari nadležne državne vlasti naše zemlje na ovaj izveštaj. Vezano za Evropski komitet za sprečavanje, mučenje, nečovečnih ili ponižavajućih kazni i postupka, nacionalni oficir za vezu, koji je zaposlen u našem ministarstvu, koordinirao je i poslednju ad hok posetu članova Komiteta. Evropski komitet za sprečavanje, mučenje, nečovečnih ili ponižavajućih kaznenih postupaka izvršio je ad hok posetu Republici Srbiji u periodu druge polovine novembra i druge polovine decembra prošle godine. O tome ste mogli putem medija dobiti celovite informacije. Pored prethodno navedenog, podsetili bismo javnost da naše ministarstvo pruža tehničku podršku radu Saveta za praćenje i primenu preporuka UN za ljudska prava, odnosno predlaže i vodi godišnje aktivnosti koje se odnose na praćenje i sprovođenja plana preporuka mehanizama UN za ljudska prava. Konstitutivna sednica ovog Saveta u novom sazivu održana je krajem decembra prošle godine i na njoj smo obeležili deset godina od osnivanja Saveta. Novina u sazivu je da si u punopravnom članstvu i predstavnici Zaštitnika građana, Poverenika za zaštitu ravnopravnosti, Poverenika za informacije od javnog značaja i zaštitu podataka o ličnosti. U području društvenog položaja nacionalnih manjina radili smo kontinuirano u pružanju stručne i druge podrške radu nacionalnih saveta nacionalnih manjina. Ažurirali smo sve potrebne promene u registru nacionalnih manjina i, naravno, vodili sve postupke kada je u pitanju poseban registar birača pripadnika nacionalnih manjina. Osnovan je i novi Savet za nacionalne manjine kao ključna institucija u kontinuiranom i sveobuhvatnom dijalogu nacionalnih saveta nacionalnih manjina sa institucijama vlasti sredinom godine i, naravno, pružali smo podršku i obnovljenom radu koordinacije nacionalnih saveta nacionalnih manjina. Takođe, prošle godine smo raspisali konkurs za dodelu sredstava iz budžetskog fonda za nacionalne manjine i doneli odluku da iz budžetskog fonda za prošlu godinu dodelimo sredstva u ukupnom iznosu od 30 miliona dinara za 70 projekata organizacija nacionalnih manjina. Što se tiče novog planskog dokumenta iz oblasti ostvarivanja prava nacionalnih manjina, nastavljen je rad na finalizaciji teksta akcionog plana za ostvarivanje prava nacionalnih manjina. Sastanak Radne grupe u novom sazivu održan je pre desetak dana, a Radnu grupu čine predstavnici nadležnih republičkih i pokrajinskih institucija, kao i predstavnici nacionalnih saveta i organizacija civilnog društva. Na sastanku Radne grupe dogovorena je metodologija daljeg rada i u narednom periodu sledi intenzivan rad na dovršetku ovog važnog dokumenta. U prethodnom periodu pripremljen je Nacrt akcionog plana, koji je, između ostalog, baziran i na preporukama iz četvrtog mišljenja Savetodavnog komiteta o sprovođenju Okvirne konvencije za zaštitu nacionalnih manjina. Savetodavni komitet je, nakon posete u junu prošle godine, izradio prvo nacrt Petog mišljenja o sprovođenju Okvirne konvencije u Srbiji, a potom i mišljenje krajem februara ove godine usvojene na sednici Savetodavnog komiteta. S tim u vezi, tokom pripreme predloga akcionog plana, na osnovu preporuka iz novog petog mišljenja, kreiraće se i nove aktivnosti i rokovi za njihovu realizaciju. S druge strane, u međuvremenu bez formalno usvojenog akcionog plana određeni broj aktivnosti koje su bile direktno usmerene na ispunjavanje preporuka savetodavnog komiteta završen je u potpunosti. Predlog akcionog plana biće predmet javne rasprave kako bi se obezbedio transparentan i širok konsultativni inkluzivni proces sa svim zainteresovanim stranama i ciljnim grupama. U okviru zajedničkog programa EU i Saveta Evrope, sprovodili smo niz aktivnosti kroz projekat „Promocija različitosti i ravnopravnosti u Srbiji“, pa je tako pripremljena analiza funkcionalnosti Saveta za međunacionalne odnose pri jedinicama lokalne samouprave, koja je predstavljena na prethodnoj spomenutoj konferenciji. Sprovedeno je i istraživanje o delovanju nacionalnih saveta u ostvarivanju javnih ovlašćenja u oblasti obrazovanja, kulture, informisanja i službene upotrebe jezika i pisma, kao i ulozi nacionalnih saveta u interkulturalnom dijalogu i jačanju međunacionalnih odnosa. U Sjenici smo održali trodnevni omladinski forum koji je okupio 75 pripadnika mladih iz nacionalnih manjina i svih krajeva Republike Srbije. Na pravnom fakultetu prošle godine smo održali konferenciju o održivom okviru za prikupljanje podataka o nacionalnim manjinama. Konferencija je imala za cilj da podstakne saradnju i dijalog među ključnim akterima kako bi se unapredila zaštita i promocija manjinskih prava kroz politike zasnovane na empirijskim podacima u skladu sa standardima EU i preporukama Saveta Evrope, posebno okvirne konvencije za zaštitu nacionalnih manjina i Evropske komisije protiv rasizma i netolerancije. Pomenuli bismo i da je naše ministarstvo u saradnji sa Misijom OEBS-a u Srbiji sprovelo petu godinu za redom program stručne prakse za mlade stručnjake iz južne i jugozapadne Srbije. Tekući ciklus sprovodi se uz podršku Vlade Norveške, Republike Turske, Savezne Republike Nemačke i Irske. Nakon sprovedenog konkursnog postupka izabrano je deset stažista koji su dobili priliku da 12 meseci obavljaju praksu u devet državnih organa, počevši od maja prošle godine. Pored navedenog, u komunikaciji sa nacionalnim manjinama Ministarstvo nastupa proaktivno u odnosu na primenu prava u oblasti zapošljavanja pripadnika nacionalnih manjina, obrazovanje na maternjem jeziku, službene upotrebe jezika i pisma nacionalnih manjina. Na isti način postupa se i u situacijama etničkih incidenata, govora mržnje i drugih vidova kršenja prava i položaja pripadnika nacionalnih manjina osudom i pozivanjem na standarde delovanja unutar demokratskih praksi. Nakon formiranja nove Vlade održan je i razgovor sa resornom ministarkom o afirmaciji ljudskih i manjinskih prava u obrazovnom sistemu. U znak podrške početkom nove školske godine Ministarstvo je organizovalo niz poseta školama u kojima deca uče na jezicima nacionalnih manjina. U julu je delegacija ministarstva posetila Novi Sad i razgovarala sa predsednicom Pokrajinske vlade, predsednikom pokrajinskog parlamenta, obilaskom i razgovorom sa prevodiocima na jezike nacionalnih manjina. Poseban sastanak održan je sa zaposlenima u službi za upravljanje ljudskih resursima, administracija AP Vojvodine o prikupljanju etnosenzitivne statistike zaposlenih u javnom sektoru. Ministarstvo je reagovalo na primere verske i nacionalne netrpeljivosti, kao što je širenje negativnih stavova, predrasuda i stereotipa o pripadnicima vlaške nacionalne manjine, što je suprotno propisima i demokratskim vrednostima našeg društva, osudilo ranjavanje pripadnika žandarmerije ispred izraelske ambasade od strane verski radikalizovane osobe, govor mržnje, nacionalne i verske netolerancije upućene predstavnicima najstarije poslastičarnice u Beogradu „Pelivan“, kao i govor mržnje prema pripadnicima drugih nacionalnih zajednica u Republici Srbiji. Među mnogobrojnim aktivnostima u oblasti afirmacije rodne ravnopravnosti koji su uspešno realizovani od maja prošle godine do marta ove godine najpre bismo izdvojili razvijanje softvera za prikupljanje i obradu podataka razvrstanih po polu, kao i odgovarajuće veb aplikacije za izveštavanje u oblasti rodne ravnopravnosti koja je od 1. januara ove godine aktivna na sajtu našeg ministarstva. Ova aktivnost je realizovana uz podršku nekoliko međunarodnih organizacija i u saradnji sa Ministarstvom za rad, zapošljavanje, boračka i socijalna pitanja. Takođe bismo istakli da je akcioni plan za 2025. godinu za sprovođenje strategije za rodnu ravnopravnost za period od 2021. do 2030. godine usvojen na sednici Vlade, održane 13. februara ove godine i objavljen je u službenom glasniku. U cilju što uspešnijeg sprovođenja rodno odgovornih politika državnih organa u izveštajnom periodu, ministarstvo je u partnerstvu sa agencijom za rodnu ravnopravnost i osnaživanje žena UN uspešno realizovalo obuke za 90 lica zaduženih za rodnu ravnopravnost u organima i ustanovama jedinica lokalne samouprave u Beogradu, Nišu i Novom Sadu. Posebnu pažnju Ministarstvo za ljudska i manjinska prava i društveni dijalog posvetilo je osnaživanju žena i mladih iz društveno osetljivih grupa, između ostalog, učešćem u organizaciji društvenog dijaloga pod nazivom „Devojčice i njihova vizija budućnosti Srbije“, koji je održan početkom oktobra u Narodnoj skupštini, povodom obeležavanja Međunarodnog dana devojčica. Na njemu su pored predstavnika brojnih ministarstava i predstavnika lokalne samouprave, učestvovale i devojčice iz 40 nerazvijenih opština Republike Srbije, koje su govorile o svojim uspesima i viziji budućnosti Srbije. Ministarstvo je pripremilo izveštaj o ostvarivanju rodne ravnopravnosti u Republici Srbiji za 2023. godinu, ali postupajući prema rešenju Ustavnog suda Republike Srbije o pokretanju postupka za utvrđivanje neustavnosti Zakona o rodnoj ravnopravnosti, od 27. juna prošle godine, obustavljeno je izvršenje pojedinačnog akta, pojedinačne radnje, preduzete na osnovu odredaba ovog zakona, pa je ministarstvo do okončanja ovog postupka odložilo objavljivanje ovoga izveštaja. Tokom prethodnog razdoblja aktivno se radilo na uključivanju antidiskriminacione perspektive u procesu izrade propisa i dokumenata javnih politika. Predstavnici ministarstva su učestvovali u radu velikog broja radnih grupa, saveta i operativnih timova, kao i u upravnim odborima, različitim projektima koji se bave osnaživanjem društveno osetljivih grupa. Kada je reč o aktivnostima ministarstva u području unapređenja položaja Roma, napomenuli bismo da su predstavnici ministarstva učestvovali na značajnim međunarodnim i regionalnim sastancima na najvišem nivou, koji su bili posvećeni zajedničkim naporima na unapređenju položaja Roma. Tako smo bili na Petom ministarskom sastanku u okviru Berlinskog procesa. Učestvovali smo na završnoj konferenciji povodom implementacije zajedničkog projekta Evropske unije i Saveta Evrope i „Romaaktid 2“ na kojem je ministarstvo bilo institucionalni partner u Republici Srbiji. Što se tiče izveštavanja o realizovanim merama koje su predviđene planskim dokumentima, navodimo da je završen unos podataka za period realizacije aktivnosti u 2023. godini u jedinstveni informacioni sistem za planiranje, praćenje, sprovođenje i koordinaciju javnih politika i izveštavanje u vezi sa sprovođenjem svih planskih dokumenata u ovoj oblasti. Izrađen je i Izveštaj o ispunjenosti ciljeva i Deklaracija partnera Zapadnog Balkana u integraciji Roma i Romkinja u procesu proširenja Evropske unije tzv. Poznanjska deklaracija, koju je obuhvatio period od 2019. do 2024. godine, kao i petogodišnji presek na regionalnom nivou, gde je Republika Srbija, sa ponosom ističemo, pohvaljena u delu koji se odnosi na obrazovanje, socijalnu zaštitu i izdavanje ličnih dokumenata. Takođe, izrađena je i analiza implementacije mera socijalne inkluzije Roma na lokalnom nivou za period 2023-2024. godine. Upitnik je upućen u svih 168 jedinica lokalne samouprave, a njih 135 je dostavilo adekvatne podatke. Kada je u pitanju projektna saradnja u oblasti unapređenja položaja Roma i borbe protiv diskriminacije, predstavnici ministarstva učestvovali su radu više upravljačkih mehanizama, među kojima treba posebno izdvojiti članstvo u Komitetu eksperata za pitanje Roma i putnika, zatim, učešće u savetodavnoj grupi zajedničkog programa „Roma akt i trejd“, pod nazivom „Promovisanje dobrog upravljanja i osnaživanja Roma na lokalnom nivou“, te u Upravnom odboru projekta Saveta Evrope i delegacije Evropske unije u Srbiji, borba protiv diskriminacije i promovisanje različitosti, kao i u Upravnom odboru podrška socijalnom uključivanju u Srbiji nemačke organizacije za međunarodnu saradnju. Kada je u pitanju afirmacija instituta društvenog dijaloga, kao alata demokratije, koji omogućava da uključivanje različitih aktera društvene zajednice sagleda i razume drugačija iskustva i znanja i postavimo i predložimo rešenja za pitanja od interesa za građane Republike Srbije, u ovom mandatu Vlade organizovalo se i održalo ukupno 15 društvenih dijaloga. Oni su pokrili širok dijapazon društvenih tema, od kojih je najveći broj bio posvećen mladim ljudima, njihovoj viziji budućnosti i uključivanju u društvene procese, ali nisu izostale ni teme posvećene osetljivim društvenim grupama, kao što je borba protiv ranih i prinudnih dečijih brakova, diskriminaciju na osnovu seksualne orjentacije, podrška društveno poželjnim praksama, kao što je filantropija, podrška devojčicama i dečijim pravima, socijalnom preduzetništvu, teme o interkulturalnom razumevanju i važnoj ulozi medija u prevenciji diskriminacije, podrška deci i mladima sa intelektualnim poteškoćama, unapređenju politike pristupačnosti, pa sve do globalne teme ostvarivanja Agende 2030 Ujedinjenih nacija i ciljeva održivog razvoja. Društveni dijalozi su okupljali brojne učesnike. Na svakom je bilo prisutno više desetina predstavnika nadležnih državnih institucija, parlamenta, ministarstava ili vladinih agencija, predstavnika organizacija civilnog društva, udruženja, organizacije i pojedinaca koji su neposredno, a neretko i lično zainteresovani za temu koja je predmet dijaloga za traženje rešenja i ishoda sadržane u saglasnosti o postupanjima, do kojih se na kraju dijaloga dolazilo. Takođe, mesto održavanja društvenih dijaloga nije bilo ograničeno samo na glavni grad Beograd, niti na Palatu Srbija, već se deo njih održao od severa Srbije, Novog Sada, preko Kruševca, Kragujevca, Niša i Sjenice, u kojoj je održan, kao što smo rekli, skup sa temom budućnosti mladih. Deo obaveza Republike Srbije i primena preporuka Komiteta ministara Saveta Evrope, te u cilju ispunjenja te obaveze sredinom jula organizovan je društveni dijalog na temu preporuka u vezi sa merama usmerenih u borbu protiv diskriminacija na osnovu rodnog identiteta i seksualne orijentacije. Kada su u pitanju aktivnosti ministarstva u području unapređenja saradnje sa civilnim društvom u proteklom razdoblju, jedna od najznačajnijih aktivnosti je izrada Akcionog plana za period 2025-2026. godina za sprovođenje Strategije stvara podsticajnog okruženja za razvoj civilnog društva u Republici Srbiji za period 2022-2030. godina, koju je Vlada Republike Srbije usvojila 16. januara ove godine. Pomenuti Akcioni plan donet je za naredni dvogodišnji period i predstavlja dokument javne politike koji se donosi radio operacionalizacije i ostvarivanja ciljeva i mera predviđenih Strategijom za stvaranje podsticajnog okruženja za razvoj civilnog društva u Republici Srbiji, čiji je opšti cilj usmeren na osnaživanje postojećih i uvođenje novih mehanizama za stvaranje podsticajnog okruženja za delovanje organizacija civilnog društva u našoj zemlji. Izradu Akcionog plana vodilo je ministarstvo, dok u posebnoj radnoj grupi za njegovu izradu učestvovali su predstavnici organizacije civilnog društva republičkih organa i tela, kao i predstavnici međunarodnih organizacija u svojstvu posmatrača procesa njegove izrade. Ovo je drugi po redu Akcioni plan koji se odnosi u Strategiju za stvaranje podsticajnog okruženja za razvoj civilnog društva. Proces usvajanja je bio transparentan, inkluzivan i tekao je tako što je ministarstvo formiralo posebnu Radnu grupu za izradu predloga Akcionog plana, u kojoj su bili predstavnici organa državne uprave, nezavisnih tela, predstavnika organizacije civilnog društva, kao i predstavnika međunarodnih organizacija u svojstvu posmatrača. Predstavnici organizacija civilnog društva su izabrani na osnovu javnog poziva koje je sprovelo ministarstvo, a ministarstvo je takođe u aprilu 2024. godine otpočelo proces javnih konsultacija o predlogu Akcionog plana. Tokom izveštajnog perioda, ministarstvo je intenzivno radilo i na uključivanju organizacija civilnog društva u proces donošenja propisa u skladu sa procedurom utvrđenom zaključkom o usvajanju smernica za uključivanje organizacija civilnog društva u radne grupe za izradu predloga dokumenata javnih politika i nacrta predloga propisa. Sprovedeno je ukupno 11 javnih poziva, a predloženo za uključivanje u radne grupe i savetodavna tela ukupno 49 predstavnika civilnog društva. Javni pozivi realizovani su u saradnji sa Ministarstvom zaštite životne sredine, Ministarstvom za rad, zapošljavanje, boračka i socijalna pitanja, Ministarstvom pravde, MUP i Republičkim sekretarijatom za javne politike i samostalno za potrebe radnih tela Ministarstva za ljudska i manjinska prava i društveni dijalog. Jedna od važnih aktivnosti za stvaranje podsticajnog okruženja za delovanje organizacije civilnog društva koje je ministarstvo realizovalo u prethodnom periodu bio je i rad na unapređenju aplikacije „kalendar javnih konkursa“ koja je namenjena za prikupljanje podataka o ostvarenoj podršci i utrošku sredstava koja su obezbeđena, isplaćena udruženjima i drugim organizacijama civilnog društva iz sredstava budžeta Republike Srbije, kako bi se omogućilo jedinstveno praćenje plana i realizacije javnih konkursa namenjenih podršci organizacijama civilnog društva. Ova aplikacija treba da obezbedi veću transparentnost u finansiranju organizacija civilnog društva i time doprinese povećavanju javnosti rada državnih organa. Nova aplikacija po prvi put sadrži informacije i o rezultatima javnih konkursa. Ministarstvo je u području rada sa organizacijama civilnog društva razvilo i predlog kriterijuma i smernica za pružanje ne finansijske podrške organizacijama civilnog društva od strane organa javne uprave u cilju preciznijeg uvida u praksu i definisanje kriterijuma i smernica za dodelu ne finansijske podrške organizacijama civilnog društva od strane organa javne uprave, kao i prikupljanje sugestija za definisanje preporuka za unapređenje regulative i prakse dodele ove vrste podrške. U Republici Srbiji, tokom septembra prošle godine, organizovana je i prezentacija navedenog predloga. Istovremeno, predstavljena je analiza komparativnog pregleda prakse i regulativa ove vrste podrške u zemljama regiona. Na kraju, kada je reč o međunarodnoj saradnji jedna od najvažnijih aktivnosti tokom izveštajnog perioda bila je ratifikacija Sporazuma o učešću Republike Srbije u programu EU - „Građani, jednakost, prava i vrednosti“ 31. jula prošle godine, koji je usvojen, i Predlog zakona o potvrđivanju Sporazuma između Republike Srbije i EU o učešću Republike Srbije u ovom programu EU. On će trajati do 2027. godine. On pruža finansijsku podršku aktivnostima jedinicama lokalne samouprave, regionalne samouprave, kulturnim i naučnim ustanovama, kao i organizacijama civilnog društva za promovisanje građanskog aktivizma, društvene jednakosti, te prava i vrednosti na kojima počiva EU. Ukupna vrednost programa je 1,5 milijarda evra, a Republika Srbija je prva država koja nije članica EU, a koja je pristupila ovom programu. U maju 2024. godine Ministarstvo za ljudska i manjinska prava i društveni dijalog je zvanično imenovana za nacionalnu kontakt tačku za ovaj program u Republici Srbiji. Kao kontakt tačka, Ministarstvo rada je na promociji ovog programa širom Srbije, podizanju svesti o značaju programa i evropskih vrednosti, podizanju kapaciteta svih potencijalnih učesnika da se uključe u ovaj program i apliciraju na pozivima za dodelu sredstava, kao i na promociji odobrenih projekata čiji su nosioci iz Republike Srbije. Organizovali smo preko 15 različitih događaja širom Srbije: Somboru, Novom Sadu, Kragujevcu, Beogradu, Nišu, Aleksincu, Petrovcu na Mlavi, Kuli i slično. Program je uspešno promovisan i tokom trajanja Evropske nedelje mogućnosti u septembru prošle godine. S ovim bih ukratko završio ono što je Ministarstvo za ljudska i manjinska prava i društveni dijalog činilo u proteklom razdoblju, koje za posledicu, kao što sam rekao, ima stvaranje boljih pretpostavki, povoljnog društvenog ambijenta i drugih uslova za ekonomski napredak i razvoj Republike Srbije. Zahvaljujem. 

ELVIRA KOVAČ: Zahvaljujem. Reč ima Dubravka Đedović Handanović, ministarka rudarstva i energetike. Izvolite. 

DUBRAVKA ĐEDOVIĆ HANDANOVIĆ: Hvala vam. Poštovani građani Srbije, poštovani narodni poslanici, kada je sektor energetike u pitanju mogu slobodno da kažem da su se u poslednje dve i po godine desile tektonske pozitivne promene. Nakon najveće energetske krize u poslednjih skoro pola veka koja je zadesila Evropu 2022. godine, građani Srbije i privreda Srbije tu krizu nisu osetili zahvaljujući intervencijama države. Od tada smo radili naporno na izmeni regulatornog okvira, na poboljšanju naših zakona u oblasti energetike, tako smo usvojili amandmane, odnosno izmene Zakona o obnovljivim izvorima energije, ali i izmenili Zakon o energetici prošle godine i time se uskladili sa direktivama EU, ali tako da očuvamo energetsku stabilnost i stvorili put, i tu smo jedina zemlja u regionu koja je do sada to uradila, da se spojimo sa tržištem EU. Ono što je možda i najvažnije je to što smo u proteklom periodu pokrenuli nezapamćen ciklus ulaganja u energetski sektor u cilju podizanja sigurnosti i stabilnosti snabdevanja građana i privrede na način da energenti ostanu pristupačni, da cena električne energije za građane ostane među najnižima u Evropi, a da naša privreda bude i dalje konkurentna. Značajno smo ubrzali prelazak ka čistoj energiji. Uvećali smo kapacitete i sunca i vetra za čak 83% u poslednje dve i po godine i napravili velike korake, kao što je promena kursa javnih ulaganja u energetici ka projektima iz obnovljivih izvora. Današnjim predlozima zakona nastavljamo tim putem, jer će potrošnja električne energije sve više rasti i raste i svedoci smo toga bili i prethodne godine i zbog razvoja privrede, i zbog jačanja industrije, i zbog razvoja veštačke inteligencije, i zbog novih data centara koje gradimo i koje imamo u planu da gradimo u budućnosti. Potrebni su nam novi kapaciteti, infrastruktura koji će obezbediti sve više rastuće potrebe i zato su pred vama, između ostalog, i zakoni će to osigurati. Moramo da mislimo i na proizvodnju toplotne energije i sisteme daljinskog grejanja. S tim u vezi, gradimo najveće skladište toplotne energije u Evropi, i to u Novom Sadu, solarno-termalnu elektranu. Ovaj objekat će smanjiti potrošnju gasa u Novom Sadu za čak 30%, povećaće sigurnost snabdevanja, jer će se koristiti domaći izvor energije, a to znači voda iz Dunava za grejanje građana Novog Sada i ono što je najvažnije smanjiće troškove građana za grejanje. Zakonom koji je danas na dnevnom redu obezbeđuje se finansiranje tog projekta. Pred nama je i Predlog zakona o potvrđivanju Sporazuma između Vlade Republike Srbije i Vlade SAD o strateškoj saradnji u oblasti energetike i slobodno mogu da kažem da će današnji dan ostati upisan kao jedan od bitnih momenata u razvoju naših odnosa ili poboljšanju naših odnosa sa SAD. Ovo je prvi, a nadamo se u seriji strateških sporazuma, između Srbije i Amerike koji će popraviti naše sveukupne odnose, a da je to na dobrom putu govori i jučerašnja poseta Donalda Trampa Juniora Srbiji koja je od izuzetnog značaja, kao i njegov sastanak sa predsednikom Srbije. Cilj sporazuma pred vama je da se osigura dugoročno, stabilno, bezbedno snabdevanja građana Srbije čistom električnom energijom na način koji je, pre svega, ekonomski održiv, ali i da nastavimo sa privlačenjem stranih direktnih investicija. Od njega će koristi imati i građani Srbije, ali srpske kompanije, energetske i druge, i svakako očekujemo povećanje investicija od strane američkih kompanija. Današnjim predlozima zakona stvoriće se uslovi za rehabilitaciju i revitalizaciju naših, pa skoro najstarijih, hidroelektrana u našem energetskom sistemu – HE „Bistrica“, Vlasinskih hidroelektrana i HE „Potpeć“. Oprema ovih hidroelektrana je stara po 50 i 60 godina. Vlasinske hidroelektrane su jedne od najstarijih u našem sistemu i počele su sa gradnjom, verovali ili ne, daleke 1946. godine. Opremi je prošao životni ciklus, dešavaju se sve češći zastoji i smanjena je pouzdanost i važno je da idemo napred sa ovim projektom. Važno je takođe i da naglasim da su hidroelektrane jedan od najzdravijeg dela našeg energetskog sistema, da osiguravaju oko trećinu proizvodnje električne energije u našoj zemlji, i to čiste energije i potrebno je da se revitalizuju da bi nastavile pouzdano da rade u narednim decenijama, uz pre svega manje troškove održavanja, povećanje kapaciteta gde je to moguće. Na primer kod hidroelektrane "Potpeć", kapaciteti će se povećati za čak 40%, što znači da će se povećati i stepen korisnosti, ali i godišnja proizvodnja ove hidroelektrane. Moram da naglasim da je i "Elektroprivreda Srbije", ali i država Srbija u poslednjih 13 godina investirala 3,7 milijarde evra u elektroenergetski sistem, što je više nego dvostruko nego što je uloženo u periodu između 2000. i 2012. godine. Ako poredimo 1,6 milijardi evra, koliko je uloženo u periodu između 2000. i 2012. godine sa 3,7 milijardi evra u prethodnih 13 godina, onda je računica prosta. A onda se predstavnici opozicije libe da nam drže predavanja o radu našeg energetskog sistema. EPS danas ne ulaže samo u revitalizacije i remonte flote kao što ste svedoci predlozima zakona koje su stare po 50 i 60 godina, a koje se nisu blagovremeno radile, jer da jesu, verovatno bi danas bile u boljem stanju, nego elektroprivreda ulaže i u nove zelene proizvodne kapacitete, takođe zahvaljujući dobrim delom i državi. Vetropark "Kostolac", solarna elektrana "Petka" će već ove godine biti na mreži, kao obnovljivi izvori i isporučivaće zelene kilovate za oko 35 hiljada domaćinstava. Danas "Elektroprivreda Srbije" priprema izgradnju jednog gigabata solarnih elektrana sa baterijskim skladištem od 200 megavata i to je jedan od najvećih projekata obnovljivih izvora energije u Evropi. Ako znamo da trenutno u Evropi nema skladišta tolikog kapaciteta već da su oni u planu i u razvoju u Velikoj Britaniji i u Nemačkoj, onda svakako možemo da budemo ponosni. Istovremeno, razvija se projekat izgradnje reverzibilne hidroelektrane "Bistrica" i to je budući najvažniji projekat u našem energetskom sektoru, koji će svakako obezbediti i dodatno snabdevanje električnom energijom, ali i dodatnu sigurnost, jer će moći da skladišti prirodnim putem električnu energiju, kao što to, na kraju krajeva, danas čini jedina reverzibilna hidroelektrana "Bajina Bašta", koja je od izuzetnog značaja za nas i za snabdevanje energijom, zato što je ona naša zlatna rezerva, pa to znači da možemo da upravljamo na lakši i jednostavniji način potrošnjom i snabdevanjem. Zato je bilo bitno da se prošle godine pokrenula konačno revitalizacija te reverzibilne hidroelektrane, zahvaljujući japanskim partnerima, jer je japanska oprema ugrađena u tu hidroelektranu, pa samim tim je oni i rehabilituju. Prvi agregat, odnosno njegova revitalizacija je uspešno završena krajem prošle godine, a već je počela revitalizacija drugog agregata. Moram da napomenem da je i ta revitalizacija dugo odlagana, pre svega zbog energetske krize i da je prošle godine morala da počne. Svakako ćemo, kada se završe radovi, u toku ove godine, da se osećamo i sigurnije i bezbednije, a do tada moramo da upravljamo portfoliom na najbolji mogući način, a opet imajući u vidu da je potrošnja električne energije sve veća. Kada su u pitanju obnovljivi izvori energije, pomenula sam jedan od najvećih u Evropi koji razvijamo od jednog gigavata, koji će biti na mreži do 2028. godine i pre svega sva ova ulaganja o kojima danas pričamo će osigurati da građani Srbije nastave da imaju jednu od najnižih cena električne energije u Evropi, ali pre svega da ta energija bude iz čistih izvora. Ulažemo i u moderne i stabilne blokove u termoelektranama, kao što je pre svega "Kostolac B 3" i to je prvi proizvodni kapacitet posle više od 30 godina. Nažalost, nikome nije palo napamet da pokrene da ulaganja pre 2013. godine. U rudarsku opremu, odnosno u nove bagere koji će obezbediti veće količine kvalitetnog uglja koji nam je potreban za decenije koje dolaze, uloženo je u proteklih 12 godina milijardu i 300 miliona evra, a samo u poslednje dve godine pokrenute su investicije od 300 miliona evra. Ako poredite to sa ukupnim ulaganjima u elektroprivredu Srbije između 2000. i 2012. godine, mogu da kažem slobodno samo milijardu i 600 miliona evra, onda i investicije u našu rudarsku opremu prethodnih 12 godina su zaista rekordne. I radnici "Elektroprivrede Srbije" osećaju i znaju da je kompanija na dobrom putu i zato se nisu ni odazvali u prethodnom periodu na lažno solidarišuće pozive pojedinaca na nekakve obustave rada, jer nema govora ni o kakvom prekidu rada u "Elektroprivredi Srbije". Jasno je da su neki politički aktivisti koristili svoje radno mesto suprotno zakonu i suprotno pravilima, a jedan od njih se i sam razotkrio među studentima kada su ga izviždali jer je rekao da je zapravo funkcioner opozicione političke stranke. I bivši zaposleni iz "Kolubare" koji se sada predstavljaju kao nekakvi opozicioni govornici zapravo pokušavaju da zloupotrebe studente za svoje lične političke interese, ali i interese opozicionih stranaka koje predstavljaju. Pokušavaju svom silom da urade na "Elektroprivredu", ali svi znamo da je to kompanija koja poštuje i mladost i u kojoj su vrata otvorena za sve mlade ljude i do sada, ali u budućnosti. Početkom godine, tačnije u januaru 2025. godine "Elektroprivreda" je zaposlila 21 mladog inženjera. Većina njih je bez ikakvog prethodnog radnog iskustva, što je nezamislivo za privatne kompanije. Takođe, "Elektroprivreda" je u decembru prošle godine potpisala ugovore o stipendiranju 30 najboljih studenata tehničkih fakulteta, dajući im time priliku da sutra budu deo najvećeg kolektiva u zemlji. Da ne govorim o studentskoj praksi i svim ostalim vidovima saradnje sa akademskom zajednicom. Ali, i sve druge energetske kompanije, poput "Elektromreža Srbije", "Srbijagasa" podržavaju mlade ljude kroz različite vidove praksi, stipendija i zapošljavanja. Pokušali su u prethodnom periodu da odu i korak dalje pa su svesno želeli da ugroze proces proizvodnje uglja u "Kolubari" i samo prošlog petka blokadom autobuske stanice kako rudari ne bi mogli da stignu na kopove i da obavljaju svoj posao, i kako bi to predstavili kao generalni štrajk. Ali, nisu uspeli i neće uspeti zato što nemaju podršku tih istih rudara. Njih podržavaju samo opozicioni aktivisti u tim namerama za nekakvim generalnim štrajkovima. Okupljanje nekolicine njih sa partijskim kolegama pokušavaju da predstave kao protest rudara, što apsolutno nije istina i to svi znaju. Rudari "Kolubare" i "Kostolca", kao i svi ostali zaposleni u ovom preduzeću su profesionalci koji svakoga dana odgovorno i požrtvovano obavljaju svoj posao i svesni su značaja kompanije za celokupno srpsko društvo i moram zaista da kažem - hvala im što su na visini zadatka, ali hvala i svim zaposlenima u energetskom sektoru i energetskim kompanijama. Država je bila tu za njih i biće za njih i naš zajednički cilj je da one budu neprikosnoveni državni, nacionalni, ali i regionalni energetski lideri. "Elektroprivreda" pogotovo je bila i biće meta političkih napada jer je najveća, najznačajnija kompanija u zemlji i ne samo u Srbiji, nego i u širem regionu i mnogi bi želeli da vide nekakvu propast "Elektroprivrede" jer bi to prikazali kao propast Srbije. To nikako ni ne smemo, a ni nećemo, a ni nismo dozvolili, jer je "Elektroprivreda" strateška kompanija, stub energetske sigurnosti Srbije. Čuli smo i pre dve godine kako država planira da privatizuje "Elektroprivredu". Lagali su, lagali i lagali bez pardona, ali vreme i istina ih demantuju. Zaposleni u energetskim i u rudarskim kompanijama su srce sistema i od početka godine samo u energetskom i rudarskom sektoru, pre svega u „Elektroprivredi“ u „Srbijagasu“, ali i u JP za podzemnu eksploataciju uglja u Resavici su dogovorene i povećane zarade, poboljšani su uslovi rada, odnosno poboljšavaju se svakim danom, ali i materijalni položaj zaposlenih. Energetska bezbednost je jednaka nacionalnoj bezbednosti. Sve više se troši energije i zato nam je svaki megavat važan, svaki novi kapacitet za proizvodnju energije, ali i za skladištenje energije da bi imali dodatnu bezbednost i sigurnost. Svedočili smo najvećoj energetskoj krizi u poslednjih pola veka. Ona je Nemačku odvela u recesiju. Cena gasa je nedavno bila na dvogodišnjem maksimumu, pre svega zbog politike EU ka Ruskoj Federaciji koju mi nismo želeli da sledimo i nećemo slediti i ona se do sada pokazala kao ispravna. Kriza je dodatno razotkrila potrebu i za izgradnjom alternativnih pravaca i ruta snabdevanja energentima i zato smo pre godinu i po dana rekordnom brzinom završili izgradnju gasnog intrakonektora između Srbije i Bugarske da bismo imali alternativne pravce snabdevanja, a sada gradimo i novi pravac snabdevanja naftom između Srbije i Mađarske kako bi upravo imali i dodatne pravde snabdevanja ovim energentom. Radimo i na boljem i bržem energetskom umrežavanju sa susednim zemljama, pre svega sa Rumunijom, sa BiH, sa Crnom Gorom, ali radićemo i na tome sa Mađarskom kroz novi projekat izgradnje Panonskog koridora, ali dodatno i sa Bugarskom, pre svega kako bi brže, lakše i jednostavnije razmenjivali električnu energiju, ali i kako bi postali deo integralnog tržišta energetskoj u EU u čemu smo najviše napredovali od svih zemalja u regionu. To je deo Reformske agende koju ćemo svakako završiti do kraja 2026. godine. Kada je gasni sektor u pitanju, u 2024. godini, znači prošle godine potpisali smo i Memorandum za izgradnju gasnog interkonektora između Srbije i Rumunije. Znači, sa Rumunijom smo potpisali taj dokument, a izgradnjom ovog gasovoda obezbediće se još jedan pravac snabdevanja prirodnim gasom povezujući čvorište Mokrin u Srbiji sa transportnim gasovodom Brua u Rumuniji. Znamo da Rumunija ima velike količine gasa, da planira da ih eksploatiše i zato nam je taj gasovod isto bitan, naravno i zbog gasifikacije tog dela Srbije. U Srbiji će ovaj dvosmerni gasovod za prenos prirodnog gasa biti dužine 13 kilometara, u Rumuniji približno 86 kilometara, a projektovani kapacitet je 1,6 milijardi kubika gasa, a deonica sa srpske strane planirano je da bude završena do 2027. godine, odnosno tokom 2026. godine. Takođe je u pripremi i projekat izgradnje novog interkonektora sa Severnom Makedonijom. On treba ubrzo da počne sa izgradnjom da bi i taj pravac imali, novi, snabdevanja gasom i da bi mogli da se povežemo još više sa gasovodima kao što su Tap i Tanap, znači u kaspijskom regionu, ali i sa terminalom prirodnog gasa u Grčkoj. Strateški interes Srbije kada je gasni sektor u pitanju je da i da ima skladišta gasa što više i još više na svojoj teritoriji. Očekujemo da imamo dodatne kapacitete skladištenja gasa od 750 miliona kubika u Banatskom Dvoru do kraja 2026. godine, što će krucijalno doprineti energetskoj bezbednosti i stabilnosti u narednih 25 godina. Skladišta gasa u Srbiji su trenutno izuzetno dobro popunjena, skladišta gasa u Mađarskoj smo u najvećom meri ispraznili ove zime, to je tako bilo i planirano, ali su dogovorene i dodatne količine bile za ovu zimu iz Azerbejdžana, iz Rusije, i to nam je svakako ulilo dodatnu sigurnost tokom zime zato što niko nije znao šta će se dešavati na svetskim tržištima jer je Ukrajina prekinula dotok gasa u januaru iz Ruske Federacije. Mađarska je naš pouzdan partner u skladištenju gasa. Očekujemo da posle 1. aprila nastavimo saradnju i trenutno su u toku razgovori gasnih kompanija o komercijalnim uslovima. Projekat proširenja Banatskog Dvora razvija se planiranom dinamikom. Definisana je i isporučena oprema i dobijena je građevinska dozvola i proširenje skladišta tog podzemnog će ostvariti i bezbednosne, ali i tehničke, ali naravno i ciljeve proizvodnje gasa. Takođe, imamo u planu da nastavimo našu saradnju u energetskom sektoru kada je Azerbejdžan u pitanju. Sa tom državom smo usaglasili dokument o bilateralnoj saradnji u energetskom sektoru i očekujemo da on uskoro bude potpisan i takođe da budu u parlamentu pred vama. On se, pre svega, tiče izgradnje gasne elektrane u blizini Niša i ona je prepoznata u našoj Strategiji razvoja energetike, ali i u našem integrisanom nacionalnom energetskom i klimatskom planu kao jedan od prioritetnih projekata. Ona je bila i tema sastanka, poslednjeg sastanka između predsednika Vučića i predsednika Alijeva. Ovaj projekat je važan i iz ugla obezbeđivanja bazne energije, veće sigurnosti snabdevanja, ali i kao korak dalje u strateškom partnerstvu naše dve zemlje, pre svega kada je obezbeđivanje gasa u pitanju koje smo započeli 2023. godine. Kada je u pitanju energetska efikasnost, moram da se osvrnem da smo do sada pomogli sa subvencijama država preko 35.000 domaćinstava u prethodnom periodu, a dodelićemo još subvencije za oko 40.000 domaćinstava u narednih nekoliko godina. To je planirano i to su sredstva koja su već obezbeđena. Ovaj važan projekat se realizuje u saradnji sa opštinama i gradovima koji finansiraju mere energetske efikasnosti, pre svega za građane, za njihove porodične kuće i za njihove stanove. Pravo na podnošenje prijava imaju sve jedinice lokalne samouprave, u skladu sa svojim budžetskim mogućnostima. Na prošlogodišnjem pozivu su se prijavile skoro sve jedinice lokalne samouprave koje učestvovale, odnosno njih 136. Svi građani u Republici Srbiji imaju ista prava po ovom pitanju, međutim građani iz opština i gradova koji se nisu prijavili na prošlogodišnji javni poziv nisu ni mogli da se prijave za dodelu subvencija, što ne znači da to svoje pravo neće moći da ostvare ove godine. Novca u budžetu za ovaj projekat ima dovoljno, trajaće još četiri godine i verujem da će svi građani koji budu želeli da ostvare svoje pravo da će se do kraja realizacije projekta i prijaviti, a mi ćemo raditi na tome da obezbedimo i dodatna sredstva, jer znamo koliko je važno da ulažemo u energetsku efikasnost, jer svaki kilovat sat energije koji nije potrošen je zapravo dodatna korist za naš energetski sistem, jer time praktično štedimo i budžete građana, ali naravno i naš državni budžet. Do sada smo kroz subvencije uložili 2,2 milijarde dinara za domaćinstva za energetske efikasnosti dok smo planirali 5,4 milijarde dinara da ulažemo u narednom periodu. Moram da podsetim da je godine 2012. godine nula građana dobilo subvencije države i jedinica lokalnih samouprava za mere energetske efikasnosti, za zamenu stolarije, za izolaciju fasada, krova, zamenu kotlova, ugradnju toplotnih pumpi i solarnih elektrana, a da danas je taj broj preko 35.000 porodica i te subvencije idu od 50 do 65% vrednosti radova i mogu slobodno da pozovem sve građane da se prijave, naravno u ovih 136 opština, jer su prijavljivanja u toku u skoro svakoj opštini i gradu u Srbiji. Planirano je još najmanje 40.000 domaćinstava da dobiju ove subvencije. Da naglasim da od ove godine, znači, od prošlogodišnjeg poziva mogu da se prijave građani koji ukoliko ispune određene uslove nivo subvencija ide i do 90%, što znači da mogu da renoviraju, unaprede svoje stanove i kuće skoro o potpunom trošku države. Sve ove mere će smanjiti potrošnju energije, samim tim, naravno, i račune naših građana u njihovim domovima. Smanjiće i emisiju štetnih gasova, ulepšaće se izgled tih kuća i stanova i, naravno, povećati njihova vrednost. Kada je u pitanju snabdevanje toplotnom energijom, odnosno daljinsko grejanje, prelazak na naplatu po utrošku, to je ono što je zaista u fokusu u mnogim lokalnim samoupravama i to je zakonska obaveza toplana u Republici Srbiji, i to je u skladu sa najboljom evropskom i svetskom praksom, a prelazak na naplatu po potrošnji će umanjiti račune onih čija je specifična potrošnja energije ispod proseka, samim tim će i povećati račune onima čija je potrošnja iznad proseka, i to je ono što je realnost i što je jednostavno tako. Međutim, država i Ministarstvo rudarstva i energetike ima projekte i obezbeđena sredstva za projekte koji će takođe pomoći i ovu meru i onima pre svega koji su energetski neefikasni da svoju potrošnju spuste ispod proseka ili da je približe proseku, kako bi umanjili račune upravo prelaskom na naplatu po utrošku. U tom smislu, država je obezbedila 65 miliona evra kroz javni ESCO projekat u čak 14 gradova i opština, kako bi naši građani imali mogućnost kroz subvencije da saniraju svoje stambene zgrade. Taj projekat će se realizovati u Nišu, Kragujevcu, Beogradu, Novom Sadu, Pančevu, Pirotu, Čačku, Kraljevu, Novom Pazaru, Trsteniku, Užicu, Vranju i Zrenjaninu. Moram da kažem da ono što će biti najveća korist, to je da se računi građana u narednom periodu, kada se završi program sanacije, neće menjati, znači, uspeće da saniraju svoje zgrade i da postanu energetski efikasniji, da troše manje, da plaćaju manje, a računi u godinama koje slede neće im se povećati. To je pre svega zahvaljujući subvencijama države i takođe sve ovo je bilo nezamislivo pre 10 i više godina. Kada pričamo o Generalnoj strategiji razvoja energetike, Vlada Srbije nije zapostavila dekarbonizaciju, naprotiv, mi smo kroz Nacionalni energetski i klimatski plan, koji je usvojen prošle godine, moram da naglasim da smo prva zemlja u regionu koja ga je usvojila, ali i da ih veliki broj evropskih zemalja još nije usvojio, tako da i u tom smislu smo zaista napravili dobar iskorak. Planirali smo da do 2030. godine udeo obnovljivih izvora energije dostigne najmanje 45% i da smo apsolutno na dobrom putu da to ostvarimo. Takođe, usvojili smo prošle godine i novu Strategiju razvoja energetike do 2050. godine, gde smo planirali mere kako da, pogotovo posle 2040. i 2045. godine, dekarbonizujemo naš energetski sektor, pre svega što znamo da će postojeći termo kapaciteti dostići svoj životni vek, da će kvalitet i količina uglja biti sve niža u decenijama koje dolaze i da moramo da prelazimo na druge vidove energije. Naravno, tu će gasne elektrane igrati veliku ulogu, zato što je to bazna energija i zato što je to prelazno gorivo, kako ga nazivaju u celom svetu, i mi imamo dobre osnove i projekti, kao što sam rekla, izgradnje gasnih elektrana su i prepoznati u našoj strategiji. Međutim, planiramo da značajno, i to smo već uradili, zato kažem da smo na dobrom putu, povećamo udeo obnovljivih izvora energije u godinama koje dolaze. Moram da podsetim da je 2012. godina ostavila iza sebe 52 elektrane na obnovljive izvore energije, ukupne snage 45 megavata, to znate da za naš energetski sistem praktično ili skoro ne znači ništa. U januaru 2025. godine Srbija ima na mreži 399, znači skoro 400 elektrana na obnovljive izvore energije i to je skoro 10 puta više nego pre 12 godina i njihova ukupna snaga je 883 megavata i to čini negde čak oko 10% naših kapaciteta. Trenutno je u toku izgradnja više 620 megavata elektrana na obnovljive izvore, tako da očekujemo da samo do 2026. godine, znači to je praktično sutra, imamo više od 1.500 zelenih megavata, što je 33 puta više nego 2012. godine. Sva ta električna energija će biti preuzeta od strane Elektroprivrede Srbije, po cenama ispod tržišnih i biće dostupna za naše građane i za privredu. Pored toga, imamo 4.500 solarnih elektrana koje su građani i privreda instalirali za sopstvene potrebe, ukupne snage blizu 90 megavata. Bilo je samo pre tri godine skoro nula građana koji su učestvovali u energetskoj tranziciji, ali zahvaljujući i subvencijama države veliki broj njih je uspeo da instalira solarne elektrane na svojim krovovima i upravo smo to omogućili izmenom Zakona o obnovljivim izvorima energije pre dve i po godine. Zbog svega ovoga smo sigurni da je naš cilj od 45% električne energije iz obnovljivih izvora do 2030. godine dostižan, a to znači da će skoro svaki drugi kilovat-čas biti zeleni i održiv. To znači, naravno, i bolju životnu sredinu, smanjenje aerozagađenja i sve ono što nam je neophodno. Međutim, sprovodimo zelenu tranziciju kontrolisano, vodeći računa o sigurnosti snabdevanja i to je najvažniji prioritet za našu zemlju. Nećemo gasiti preko noći bazne elektrane iz uglja, koje nam kontinuirano isporučuju električnu energiju, obezbeđuju sigurnost snabdevanja, energetsku sigurnost i bezbednost zemlje, da ne bi postali visoko zavisna zemlja, koja bi zavisila od nepredvidivih cena električne energije na inostranim tržištima. To nam ne pada na pamet. Kroz strateška dokumenta koja sam pomenula, pre svega Integrisani nacionalni energetski i klimatski plan, ali i novu Strategiju razvoja energetike do 2050. godine, trasiramo put energetskoj tranziciji, ali vodimo računa da svi naši nacionalni interesi, ali pre svega interesi građana Srbije budu izbalansirani. Moram da iskoristim ovo izlaganje i da se osvrnem na generalnu atmosferu koja vlada trenutno u našoj zemlji, a to je pre svega atmosfera agresije, nerazumevanja, nasilja i ona vlada u našem društvu nekoliko proteklih meseci. Nedopustiva je situacija koja nas je zadesila prošle nedelje ovde, baš na ovom mestu, u parlamentu, kao najvišem zakonodavnom telu u našoj zemlji. Postavljam pitanje onima koji koriste najgnusnije i najprljavije poteze, kako bi sebe politički pozicionirali – da li je to politika budućnosti i da li je nasilje njihova politička agenda, da li je ukidanje škola, druženja i detinjstva dece i program koji nude pod parolom bolje budućnosti? Svedočili smo samo prošle nedelje, ali skoro i svaki dan enormnoj količini nasilja, izostanku bilo kakvog dijaloga, na koji je pozivano više puta, ali i izostanku dijaloga u parlamentu, u domu narodnih poslanika, koji treba upravo ovde na najvišem nivou da rešavaju izazove sa kojima se suočavamo kao društvo. Da li smatraju da se kriza rešava dimnim bombama, suzavcem, gađanjem flašama i jajima u Narodnoj skupštini ili, pak, u bilo kojoj drugoj skupštini? U trenucima kada je naša zemlja suočena sa brojnim izazovima, važno je da svi mi kao građani i kao politički akteri razmišljamo o budućnosti naše zemlje i naši postupci oblikuju društvo u kojem će živeti i buduće generacije. Danas su nam sloga i mir suštinska potreba, mladost je budućnost svake zemlje, ali ona u sebi sadrži i naivnost kojom se večno služe oni koji narušavaju naš ustavni poredak i ne žale ni novca, a ni načina. Politika koja se temelji na agresiji, na nasilju, na nerazumevanju nije politika koja vodi napretku, baš naprotiv ona podeljuje i produbljuje podele i vodi ka još većoj nestabilnosti. Prošlogodišnji rast BDP od 3,9% bio je jedan od najvećih u Evropi, a po prvi put smo prošle godine i dobili kreditni rejting od najprestižnije, jedne od najprestižnijih agencija SNP i to je potvrda da se naša zemlja nalazi na uspešnom putu, već nekoliko godina Srbija je lider u regionu privlačenju stranih direktnih investicija, s obzirom da 60% svih stranih direktnih investicija na Zapadnom Balkanu se realizuje u Srbiji, one dolaze iz svih delova sveta, iz Evrope, iz SAD, iz Kine, iz Japana, iz Južne Koreje, i to je dokaz mudre spoljne politike na čelu sa predsednikom Vučićem. One su iznosile strane direktne investicije više od pet milijardi evra u prošloj godini i to je rekordan iznos, naravno, one prate i sektor energetike. Takođe, sačuvali smo i makroekonomsku stabilnost, inflacija je dovedena u zone i u granice, dok je udeo javnog duga na kraju januara značajno, ali značajno niži od većine evropskih zemalja i samo oni koji se ne razumeju ni u finansije, ni u ekonomiju mogu da kažu da je on rekordan ili da ga porede sa 2012. godinom, kada ni BDP je bio neuporediv. Samo u poslednjih godina u Srbiji su izgrađene 100 kilometara i završena izgradnja i pruga i auto-puteva, ali i što je jako važno kliničkih centara u više gradova Srbije, bolnica, ali i ekološke i komunalne infrastrukture o kojem je pričala i koleginica Vujović, a u poslednjih dve godine je pokrenut najveći talas investicija u energetsku infrastrukturu o kojoj sam govorila i koji će se nastaviti usvajanjem današnjih zakona. Kao što sam rekla građani svaki dan širom zemlje dobijaju podršku države kroz subvencije za energetsko unapređenje svojih domova. Samo pre dva dana to je bilo u Kragujevcu, ali i u Beogradskoj opštini Novi Beograd i u Kragujevcu su građani i po prvi put dobili subvencije države do 90% o kojima sam pričala. Takođe, u prethodnom periodu je više od 170 škola, vrtića, zgrada fakulteta, domova kulture, domova zdravlja, energetski sanirano, računi su im danas manji, a konfor im je veći svima onima koji rade u tim objektima i to je takođe pre 12 godina bilo nezamislivo, ali najveće koristi uspešne dosadašnje ekonomske politike imaju upravo građani zbog kontinuiranih povećanja i plata i penzija, a samim tim i životnog standarda, a kao što sam rekla, svedoci smo istih tih povećanja i zaposlenih u energetskom i pre svega u rudarskom sektoru. U trenutku kada je naša zemlja primorana da štiti vitalne nacionalne interese i kada se suočava sa nikada većim pritiscima spolja, a pomenuću i uvođenje na najavljeno sankcija NIS-u koju smo diplomatskom borbom uspeli da odložimo za 30 dana, a moram da naglasim da je NIS prodat od strane predstavnika opozicije 2008. godine, i takođe na mnogi od njih sada pričaju šta treba da radimo u vezi NIS-a i kako tobož možda treba i da ga nacionalizujemo, možda je o tome bilo bolje razmišljati 2008. godine. Svi ti pritisci takođe se dešavaju nikada, kao nikada ranije na Kosovu i Metohiji kada su naši građani u pitanju, ali svedoci smo i nedavnih dešavanja u Republici Srpskoj. Sve to praktično govori da određeni politički krugovi u celom tom ambijentu i u celoj toj atmosferi promovišu nasilno ponašanje sa ciljem nedemokratskog preuzimanje vlasti bez izborne volje i podrške građana. U ovom trenutku neophodno je da svi građani, naročito političari, poslanici, ali i svi politički aktivisti pokažu sposobnost za konstruktivni dijalog, za razumevanje, za smirivanje tenzija, ali i da pokažemo više razumevanja jedni za druge da bi mogli da nastavimo razvoj i ekonomski rast naše zemlje, koji je kao što smo svedoci bio ugrožen u proteklih nekoliko meseci upravo svim ovim dešavanjima. Tu smo i nastavili smo da radimo vredno i odgovorno, pre svega da bismo zaštitili interese građana Republike Srbije, to ćemo nastaviti da radimo uz još jedan poziv na smirivanje tenzija u našoj zemlji koji nam je preko potreban. Hvala vam na pažnji, narodni poslanici i dragi građani Srbije. 

ELVIRA KOVAČ: Zahvaljujem. Reč ima Darko Glišić, ministar za javna ulaganja. Izvolite. 

DARKO GLIŠIĆ: Hvala vam. Dame i gospodo narodni poslanici, na početku moje diskusije želim prvo da se zahvalim vama narodnim poslanicima ovde u sali i onima koji možda trenutno su odsutni, ali svakako onima koji učestvuju u radu na tome što ste sačuvali dostojanstvo ovog doma, što ste odoleli pritiscima i nasrtajima i ovu sednicu uveli u jedna normalan tok, sednicu koja na svom kraju treba da kao rezultat ima izglasavanje zakona koji treba da pomognu građanima ove države da žive bolje. Neizmerno sam vam zahvalan na hrabrosti koju ste pokazali jer ste kao oružje koristili argumente, reči, poziv na razgovor, a ne nož, suzavac, baklju, biber sprej, staklene flaše ili šta je već sve letelo ka nama onog dana kada smo pokušali da ovu sednicu započnemo. Zbog toga sam osećao potrebu da vam se posebno zahvalim na tome. Hvala vam puno. Pozivali ste na dijalog, na raspravu, dok je neko pozivao na nasilje, na linč, na fizički obračun. Zahvaljujem se svim poslanicima bez obzira kojim poslaničkim grupama pripadaju, svako ko želi da diskutuje, da raspravlja i da svoju političku budućnost gradi na osnovu argumenata i rezultata koje ima, ukoliko ih ima. Takođe želim da se zahvalim i kolegama, ministrima u Vladi Republike Srbije, na prvom mestu predsedniku Vlade Republike Srbije jer će svakako ovoj vladi biti konstatovana ostavka naredne nedelje ili već kada se završi ova skupština, na jednoj izuzetnoj saradnji, na tome što je bila Vlada kontinuiteta, jer smo nastavili da sprovodimo dobru politiku za građane ove zemlje, politiku koja je unapređivala život građana ove zemlje, u rekao bih, veoma teškim okolnostima kada sa druge strane imate, ne argumente, nego samo politiku negiranja. Pa, tako kada vi kažete da ste vi smanjili nezaposlenost za više od tri puta, oni kažu nije važno. Ako iznesete podatak da su se oni razdužili 2012. godine sa gotovo 26% nezaposlenosti, tačno, tu je ministar Mali da me ispravi ako grešim, a prošlu godinu smo završili sa stopom nezaposlenosti od 8,1%, oni kažu to nije bitno. Onda im kažete, dobro ljudi, inflacija kao jedan od vrlo bitnih stavki, jedan od temelja ekonomskog napretka je 2012. godine iznosila u znaku tog broja 12, 12,2%, a danas je 4,3%. Pa, oni kažu – nije važno, to nije bitno. Dobro, hajde da pređemo na one konkretne životne stvari. Možda ljudi ne razumeju ove procente, stope, itd. kao vrlo važne parametre da možete da razvijate zemlju i da unapređujete život u njoj. Hajde da vidimo. Prosečna penzija u vaše vreme - 200 i kusur evra, 204 evra. Danas je gotovo 400 evra, a oni kažu da nije važno. Sada je 436, a ja govorim podatke za kraj prošle godine. Dakle, više od duplo veća i kažu da to nije bitno, vi ste uzeli penzionerima penzije. Pa, vi sa 200 evra niste ništa uzeli, a mi sa 436 evra mi smo nešto uzeli? Negiranje jasnih rezultata. Došli smo do plata. Plate su bile 366 evra 2012. godine, prošlu godinu smo završili sa 861 evrom prosečnom platom, sad je verovatno to nešto više i oni kažu nije važno, to nije bitno. Korupcija. Vi ste svakakvi, ovakvi i onakvi. Pa, dobro, kad ste vi pošteni bili plata je bila skoro dva i po puta manja i nije bila baš redovna, a danas, kada smo mi najgori na vlasti plata i dalje raste, uvećava se iz meseca u mesec i redovna je. Za njih ništa nije važno, za njih život nije važan, nebitno je. Oni su sebe proglasili, elitom, najpametnijima, nema veze što nemaju rezultate, nema veze što nemaju ništa čime bi se pohvalili, ali oni su tako odlučili da su oni najpametniji, najbolji, da sve što dotaknu pretvore u zlato, da je svaka njihova reč zakon, a zakon i Ustav na stranu. Gradimo auto-puteve. U modernoj istoriji Srbije nikada nije više auto-puteva izgrađeno. Na sve strane gradilišta, više nego decenijama i decenijama pre nas što su gradili, od vremena Tita, a oni kažu nije važno. Nije važno ni to. Ni to nije bitno. Nisu bitni di auto-putevi, ali se uredno voze sa tima auto-putevima i putevima i prugama. Uredno lete avionima „Er Srbije“, iako su bili protiv toga i nešto ću kasnije govoriti o Zakonu o vazdušnom saobraćaju, ali ni to nije bitno. Otvorile su se stotine fabrika. Neka me ispravi gospodin Mali ako grešim, ali to je ozbiljan trocifren broj fabrika koje su otvorene. U njihovo vreme jeste trocifren broj, ali zatvorenih fabrika, ali - ma nije važno, to nije bitno, koga briga, jer mi kada smo na vlasti, nema veze što narod loše živi, nama je važno da smo mi na vlasti, da nama dobro ide, a sad kad narod dobro živi, onda ništa ne valja, jer mi nismo ti koji sedimo na mestima na kojima oni smaraju da treba da sede, a videli smo kako to izgleda kada se nalaze na vlasti. Neverovatan broj škola smo izgradili i obnovili i to mogu da govorim kao ministar za javna ulaganja. Ozbiljan broj škola i ove godine, juče smo na primer potpisali za jednu osnovnu i srednju školu u Velikom Gradištu, sutra potpisujemo ugovor za gimanziju u Vrbasu, i da ne nabrajam sad neverovatan broj škola. Neke od njih su kad sam bio od Trstenika u Velikoj Drenovi, građen 1893. godine i od tad teško da je kvaka menjana. Obnovili smo zbog naše dece, zbog toga da imaju mogućnost da idu u bezbedne, sigurne objekte, da njihovi roditelji kada ih ostave u školi znaju da su na sigurnom, ali to za ove nije važno. To je nebitno. Za njih je važno da škola ne radi, da je škola blokirana, što bi škola radila, jer ako škola ne radi, pa šta ima da je obnavljamo, kao da je to pa bino. Bolnice. Sigurno dobro znate, svi odemo ponekad kod doktora, neko češće, neko ređe. Znali ste šta smo imali od opreme u tim bolnicama i kako su one izgledale. Danas je sagrađen ogroman broj novih klinika, novih bolnica, renoviran, ali ne samo da kažemo taj tercijalni nivo zaštite, već i sekundarni i primarni, od ambulanti u selima, pa do velikih kliničkih centara, ulagalo se i gradilo se, ali kažu to nije važno. To nije važno i to nije bitno. Kažu da bi oni sve bolje i uspešnije. Znate kako, život vam uvek izrežira situaciju u kojoj vi možete kao u ogledalu da vidite kako je to bolje i kako je to uspešnije. Eto, 2024. godine, negde polovinom godine, uspeli su da uzmu vlast u jednoj opštini niškoj. Niš ima pet gradskih opština i šesta jedinica lokalne samouprave je Skupština grada. E tih šest jedinica lokalne samouprave na teritoriji grada Niša ujedno je i pobedila i kažu – ovi iz SNS, pa to je katastrofa, oni su imali četiri komisije neke u kojima su zapošljavali svoje kadrove i trošili pare građana, opštine Medijana u Nišu, silan novac, znate, to je zloupotreba, mi ćemo to da ukinemo i da damo pare narodu. Da li znate šta su uradili i kako su se na delu pokazali? Ti iznosi su bili 20 do 30 hiljada. Oni su toliko uspešno krenuli da vode opštinu Medijana da im je sada potrebno 12 komisija. Oni sada nemaju četiri, nego 12, a toliko posvećeno rade da ne mogu da se zadovolje sa 30 ili 20 hiljada dinara, nego sa 70 i 80 hiljada dinara. To su nadoknade. Ukinu građanima „Kulturno leto“. Šta će građanima „Kulturno leto“? Mi smo dovoljno kulturni za sve vas na Medijani. Ukinu im i proslavu Nove godine, koja je tradicija i pre nas, desetinama i desetinama godina. Desila se ova tragedija i nije baš prikladno da pravimo proslavu Nove godine, ali to ne smeta njihovom glavnom lideru, koga nisu džabe prozvali Pinokio, dr Miliću, da on samo tri nedelje nakon tragedije u Novom Sadu napravi za svoju kliku žurku, veselje sa najpoznatijom muzikom, pevačica na sto i potroše više nego što bi za „Kulturno leto“ i proslavu Nove godine zajedno, ali to vam je iz ugla onih koji smatraju da svet samo njima pripada i da su oni odlučili da ono što oni kažu je jedina istina i jedino je merodavno. Evo, ja sam vam dao samo nekoliko činjenica koje to potpuno drugačije prikazuju. Da ne govorim više o tom famoznom autu. Svi su pričali… Predsednik opštine će da proda auto i da vrati građanima novac, jer šta će predsedniku centralne gradske opštine da se vozi autom. Pa, njemu je tu sve na nogu. Peške mu je dva minuta do Skupštine grada, ali nisu imali u planu da će njihov predsednik opštine da se vozi vikendom na Zlatibor i više puta. Medijana i Zlatibor, to je sad tu blizu, odmah iza „Najsa“. I tako troši, krčmi pare građana njihov glavni lider. Koji god plac kupi taj Milić, on je 500 hiljada evra, pa onda još 500 hiljada evra da ga renovira i privede nameni. Pa, doktore, odakle pare? Odakle pare? Odakle sad baš tebi toliki novac da ti šta god investiraš to nije manje od pola miliona evra? Kolika je ta doktorska plata tamo gde radiš ili je po sredi možda nešto drugo? Da se vratim na suštinu što je najbitnije istaći i što bi trebalo da bude glavna poruka. Politika negiranja nikad ne može da pobedi politiku rezultata i svega onoga što smo uradili i da to građani vrlo dobro znaju i neće uspeti sa ovim tzv. novim vrednostima koje žele da nam uvedu. Tako nam se pojave sa onom knjižicom Ustav, pa mlate njom i kažu – poštujte Ustav, kršite Ustav, a kada pogledate ko mlati sa tom knjižicom, pa to su osobe koje se zalažu da se Kosovo i Metohija priznaju kao nezavisna država, onda osobe koje traže da Vojvodina bude država. Valjda su po Ustavu Kosovo i Metohija i Vojvodina Srbija? Ko onda krši Ustav? Ko krši Ustav? Kažu, ne poštujete zakon, mi se zalažemo za poštovanje zakona, za vladavinu zakona, samo nisu stigli ni jedan jedini skup koji su organizovali da prijave u skladu sa zakonom. Svi su bili van zakona. svi su bili grubo kršenje zakona. Po njihovom, oni imaju pravo i zakon je kada oni biju, da zakon štiti njih koji biju. Ako se neko slučajno usudi da uzvrati ili ako policija želi da zavede red i mir, onda je to nasilje. Najgori student je sada student koji se usudio da iskaže svoje drugačije mišljenje, da kaže – ljudi ja hoću da studiram. Mene su otac i majka poslali da studiram. Student koji želi da uči. Pri tom ima sve desetke, nikada ni na jednom kolokvijumu nije imao bod manje od maksimalnog, nikada nije bila situacija da nije znao da odgovori na pitanje svojih profesora, od osnovne, srednje, do fakulteta, ali problem je, usudio se da iznese svoje mišljenje. Ko si ti da imaš svoje mišljenje? I to mu govore ljudi pošto ovde predstavnici studenata imaju svoje predstavnike, odnosno studenti imaju svoje predstavnike ovde u Skupštini. Imaju jednog izuzetnog ovde studenta koji već 26 godina studira, vrlo uspešno, vrlo uspešno, znači generacije su dolazile i odlazile on je ostajao na fakultetu. Nemojte tu činjenicu da potcenite. Možete misliti koje je njegovo znanje za 26 godina? On vrlo temeljno svaki ispit polaže. Položio ih je osam do sada. Znači, ako naredne godine da sledeći ispit, on je u fantastičnom ritmu od jedan ispit na tri godine. I to ne treba da se potcenjuje. Znate, tri godine učite, pa vi kada to naučite to je sila. Neki profesori su otišli na tom fakultetu u penziju. On ima već staž nego Dekan na tom fakultetu. Dekana je prešišao sa stažom na fakultetu. On je bio prvi na listi ove liste koja je najvećim delom, neću da kažem celim, ali najvećim delom atakovao ovde na živote ljudi. Dakle, oni imaju svog predstavnika ovde. Taj student je dobar. On je odličan. Ali, student koji studira čak i brže od onoga roka i tempa koji se inače studira, dečko koji po ceo dan uči, njega zanima biblioteka, čitaonica, katedra, idem, učim, tražim nova znanja, želim da savladam ono što je ispred mene, želim što pre da počnem da radim, on je najgori. A, zašto? Zato što se usudio da ima suprotno mišljenje od onih koji bi jedan otvoreni boljševički sistem u Srbiji da uspostave i da znate da neće uspeti. Demokratija, još samo nekoliko rečenica, jednu opasku i onda ću, verovatno vas zanima šta ću da kažem o Zakonu o vazdušnom saobraćaju. To ću odmah, vrlo brzo ću da pređem na to. Ali demokratija koju oni žele da uspostave ima nekih dodira, ali sa onim prvim oblicima demokratije nege iz 5. veka p.n.e. Tada su se pojavili da kažemo i knjigama to stoji prvi oblici demokratije, na prostoru današnje Grčke, odnosno konkretno na prostoru Atine, imaju vrlo zanimljive teorije iz tog vremena o tome kako je ta demokratija izgledala i videćete koliko se podudara sa ovom, „demokratijom“ koju oni žele da uspostave. Tada je živelo negde oko 200.000 ljudi na prostoru današnje Atine. Znate koliko je imalo pravo glasa? Pa 15%. Ostali nisu imali pravo glasa. Pravo glasa nisu imale žene. Kod njih je malo drugačije. Oni bi ženama dali pravo glasa, ali bi pre toga da biju, da prskaju biber sprej u oči, da gađaju, jer rukovodeći se logikom, pa dobro ako mi kući bijemo našu ženu, zašto ne bi tukli i sve druge žene. Kod njih kao da je kvalifikacija da uđete u taj njihov svet, da imate evidentirano ste prebili ženu. Njih 15% dalo je sebi za pravo da odlučuje o 100% ljudi. Radnici nisu imali pravo glasa, deca nisu imala pravo glasa. Imali su jednu zanimljivu stvar koja takođe se podudara sa nekim stvarima, a danas imali su pravo jednom godišnje tih 15% kada izaberu svoje predstavnike da donesu odluku o progonu, pa ko dobije najviše glasova koga oni etiketiraju taj bude prognan na 10 godina, 10 godina su bili progonjeni, i tek posle 10 godina je mogao da se vrati. Da li vam to nešto poznato zvuči u odnosu na ono što se danas radi, u odnosu na progon, na maltretiranje ljudi koji danas vrše, a rekao bih da gotovo nema skvera i ugla ulica naših gradova, a da se ne pojavi njih 5, 10, negde troje, četvoro, negde 50, 100,nebitno, gde se koliko skupi. Da vas samo zbog toga što imate drugačije mišljenje ne počnu da maltretiraju. I sve je nebitno. Kada im kažete, ljudi nemojte da radite, smirite tenzije, neko će izgubiti glavu, opet se vraćamo na početak, nije važno, nebitno je, koga briga, jel vas i to na nešto podseća? Godine 1999. ja sam istog dana kada sam dobio poziv uveče već bio u uniformi, sa mnogima , verovatno i dobar deo vas, branio državu od NATO agresije, ne od intervencije, kako oni kažu. Nisam išao kod doktora da izvadim nalaz da mi se upalio mladež, da mi se uvrnuo nešto što je ovde jedan ovaj što mlati noževima, donosio i prska biber sprejom u oči, ne, nego sam u roku od 15 minuta pokupio svoje stvari i otišao i znate kakva su stradanja i razaranja bila, ginula su deca. Poginulo je dete na noši, poginulo je mnogo ljudi, a uvek je bilo objašnjenje, dobro, to je kolateralna šteta. U načinu na koji se ponašaju prema ljudima danas i neodgovornost koju ispoljavaju, ne znajući šta rade, i koliku tenziju podižu dovodeći do usijanja ovo društvo, oni smatraju da svako ko strada na njihovom putu, pa to je kolateralna šteta i koga briga, to je neko poginuo, šta ima veze. Mi smo odlučili ljudi, mi pretvaramo u zlato sve što dotaknemo, i zato ne treba da glasa niko ko je protiv nas, jer pošteni izbori za njih su da glasa tih 15%, 20%, samo, i to već najavljuju, kažu, zabranićemo ljudima starijim od 60 i nešto godina da glasaju, pa će svima nama da zabrane, a ja se ne uklapam u tu kategoriju, ja sam nešto mlađi u odnosu na te godine. Dakle, zabraniti svima koji drugačije misle, pa onda kada izađu samo ovi naši koji misle kao mi, pa to su pošteni izbori, mi smo pobedili. Sećate li se računice o kojima kažu, znate u Srbiji ima 7 miliona ljudi, na izbore izađe 50%, vi osvojite 50% i to je četvrtina. Znate kako, matematika je jedna opasna nauka, ona pokazuje lice i naličje, a kakve su vaše brojke u toj matematici. Bojan Pajtić vladao sa 5%, na tih 50% izašlih, od 100% je imao 2,5%. Kakav je legitimitet da vršite vlast? Ja sam bio zapanjen kada je jedan dekan izašao i rekao, pa znate, SNS nema legitimitet, oni su osvojili dva miliona glasova, a u Srbiji ima sedam miliona, znači pet miliona je protiv njih. Ja da ih pitam, dobro , vi sada kada se skupite na ovim ulicama kada protstvujete u Nišu ovo poslednje, bilo ih je 30 hiljada, oni kažu 3 miliona, nebitno, ne može fizički da stane u Nišu 200 ni 300 hiljada, i evo gledam poslanike iz Niša, oni to vrlo dobro znaju, fizički, ja sam bio sto puta u Nišu, toliko nema stanovnika ni prostora za toliko ljudi. Dakle, bilo je 30 hiljada, i da li to znači da je 6 miliona i 970 hiljada je protiv vas? Rekao bih da je ta matematika nešto tačnija od vaše matematike. Ova matematika koju izvlačim na osnovu vaše jednačine, mnogo je tačnija i bliža realnosti nego vi matematika koju vi izvlačite. Ovde je to govorila jedna narodna poslanica fakultetski obrazovana, a ja sam pitao njenog kolegu koji je išao sa njom na fakultet, jel ona dolazila na nastavu ili je bila blokader u vreme kada je išla na fakultet? Meni je neverovatno da neko može na taj način da rezonuje. Oni smatraju da ko nije izašao na izbore, on je za njih. Jel tako protiv Trampa bio svako ko nije izašao u Americi ili je protiv Makrona bio svako ko nije izašao u Francuskoj, ili je protiv vas svako ko ne izađe na izbore? Pa nije, suština i osnova demokratije je da pozovete ljude da izađu, a da oni na tim izborima donesu odluku Reći ću vam kako je to izgledalo pre tačno 14 godina, evo ovde baš ispred Skupštine, na jedinom legalnom skupu, legalno prijavljenom, gde su ova deca koja žele da uče, studenti koji žele da uče, mi smo se okupi pre 14 godina. Za razliku od njih niko nije bacio kamenicu. Bio je broj ljudi koji će otprilike biti i 15. marta, gotovo identično. Znam jer sam bio učesnik i jedan od organizatora tog skupa, 2011. godine, ako se ne varam, a ne varam se, pamtim još uvek dobro. Mi smo samo tražili od tadašnjeg predsednika Republike, Borisa Tadića, da raspiše izbore. Sedeli smo tu na onom čuvenom stiroporu, proveli čitav dan tražeći ne prelaznu Vladu, ne da nas neko dovede na vlast bez izbora. Nismo bacili petardu, a kamo li dimnu bombu i suzavac. Nikoga nismo povredili. Okupili smo se na skupu koji smo prijavili i tražili samo, jer smo smatrali kroz našu aktivnost i obilazak čitave Srbije videli smo da se menja raspoloženje, tražili smo od tadašnjeg državnog rukovodstva, dajte izbore. Ako na izborima kažu da vi radite dobro, nastavite. Sačekali smo i 2012. godinu. U najgorim izbornim uslovima u modernoj istoriji Srbije smo ih pobedili, najgorim. Potpuna medijska blokada, zabranjivani su nam spotovi. Ko se dobro seća tog vremena, prošlo je 13 godina, zabranjivani su nam spotovi, proganjani smo. Oni sada dobijaju svuda, kada god zatraže salu neku za skup, za tribinu, evo nije nikakav problem. Nama nigde to nisu dozvoljavali. I izgubili su jer je narod smatrao da treba da dođe do promene. I mimo volje naroda i mimo odluke naroda ne može nikada ništa da se desi. I to treba da znaju, da ne pribegavaju tim starogrčkim modelima demokratije, jer to državu vodi u propast, to ovu državu uništava. Takav model vladanja i takav model rukovođenja ovom državom direktno bi nas vratio u srednjovekovno doba i uništio svaku perspektivu ovoj državi, uništio generacije koje dolaze. Zbog toga takva politika ne da nema poverenje građana, nego teško da će ga zadobiti ako nastave sa insistiranjem na takvoj politici. Oni ne traže izbore. Izbore bi dobili sutra. Oni traže da ih neko dovede na vlast bez izbora. Ja vas pitam, kako rođaci? Kako, na osnovu čega? Gde to piše? U kojoj to državi se radi, a da to nije marionetska država? Ovo nije marionetska država. Ovo je slobodna država koja sama odlučuje o svojoj sudbini i bira put kojim želi da ide i izabrala je put, onaj put koji je trasirao naš predsednik Aleksandar Vučić. Ako smatraju da je drugačija, ajmo na izbore, ljudi. Na izbore neće niko. To da mlatite noževima, suzavcem, da prebijate, da svakom ko drugačije misli pravite pakao od života, hajkama po društvenim mrežama, nastupima na ovim vašim medijima kojima javno linčujete svakoga ko se drugačije usudu. Vi se ismevate Milošu Pavloviću studentu. On sa 21, sada će 22 godine, ima više znanja nego svi vi zajedno opozicioni lideri kada se skupite. On svoje znanje stiče radom, ne kupovinom diplome. I vi nađete da nekome spočitavate obrazovanje, znanje ili kupovinu diplome. Evo, neki nisu ni stigli do diplome, oni još rade na njoj, 26 godina naporno i vrlo posvećeno. Neki su ujutru upisali fakultet, a uveče ga završili. Vunderkind do vunderkinda. I oni će jednom Milošu Pavloviću da kažu da ih je sramota. Ta deca i takva deca su budućnost Srbije. To je budućnost Srbije, a mi treba da mislimo o svoj deci i da gradimo ispravan sistem vrednosti u ovoj državi, jer ne može nerad i neznanje da bude ispred rada, rezultata i učenja. Ne može nasilje da bude iznad pristojnosti. Pristojnost mora da bude na prvom mestu, argumenti, činjenice, brojke za koje vi kažete da nisu važne, licemerje da isključimo. Da se vratim još jednom na ovog, nešto sam se danas zakačio za Niš, tako mi je došlo. Da se Bilja ne ljuti, doći ćemo i do Novog Sada. Čovek koji kaže gadi se Beograda i ostatka Srbije, samo Niš, pa Niš, jel tako, jesam li u pravu, Svetlana, ali se ne gadi nekretnina van Niša. Au, što voli nekretnine po Beogradu na najelitnijim mogućim mestima. U njima cirke milion i malo preko. Odakle, od čeka, od prekovremenog rada? Jesi li nosio gajbice, šta si radio? Čime si se bavio? Pošto vi znate druge da ismevate, hajde da čujemo tebe, na osnovu čega si ti, majstore, toliko valjao? Gadi ti se Beograd i ti si protiv svega onoga što se dešava u Beogradu, nikad tamo ne bi kročio, ali si malo pazario. Stanovi su lepi, komforni. Beograd se izgradio. Pa, taj Beograd na vodi, za koji su rekli da nikad neće da se izgradi, izgradio se. Njima je valjda lepše bilo, ja se sećam kao student, tad sam tu s motao, pa kad idem na autobusku stanicu da idem kući, dođemo ranije, pa se onda motamo po onom šipražju tamo, pa srećan si kad izvučeš živu glavu iz onog keja, šta sve tamo nije bilo. Da ne govorim reči koje nisu dostojne ovog doma, šta sam sve sretao i na šta sam nailazio. Danas, oni bi da ga spale, oni bi da ga sruše, ali najviše vole da idu tamo u restorane, da sede i da kupuju stanove. Od reči ljudi. Ali, dobro. Mislim da je svima sve jasno. Mislim da sam ovih prvih 30 minuta potrošio na ovaj uvod, nećete mi zameriti. Poštovani narodni poslanici, još jednom vam veliko hvala što ste čuvali državu i čuvali dostojanstvo ovog doma. Sva slava pripada vama, jer ste spasili državu od anarhije, od bezakonja i od onoga u šta žele da nas uvuku. Još jednom, veliki naklon za vas. Sada malo o Predlogu zakona o izmenama i dopunama Zakona o vazdušnom saobraćaju. Odlukom predsednika Vlade prošle godine dobio sam ovlašćenje da rukovodim tim ministarstvom do izbora novog ministra. Oni u tom ministarstvu malo sitnije kucaju, pa ću ja morati da stavim naočare da bih ovo dobro video. Dakle, Predlog zakona o izmenama i dopunama Zakona o vazdušnom saobraćaju sadrži ukupno 92 člana i predstavlja osmu po redu, jednu najdužu izmenu i dopunu ovog zakona od njegovog donošenja, a prvo donošenje ovog zakona je bilo 2010. godine. Ovim predlogom je predviđeno da se menja, dopunjava ili briše 89 članova Zakona o vazdušnom saobraćaju, a pored nekoliko tehničkih članova na kraju ovog predloga, a predlog sadrži i neke potpuno nove članove. Jedan od glavnih ciljeva ovog Predloga zakona o izmenama i dopunama Zakona o vazdušnom saobraćaju je postavljanje pravnog okvira za proizvodnju, registraciju i naročito korišćenje sistema bespilotnih vazduhoplova, uključujući tu obavezu operatera tih sistema, kao i obaveza daljinskih pilota koji neposredno upravljaju tim sistemima. Taj pravni okvir čine više članova sadržanih u ovom predlogu. Ja ću vam član po član. Dakle, ukoliko imate dilemu i niste sigurni da li ćete da glasate za Zakon o vazdušnom saobraćaju, ja ću se truditi da vam svaki član koji se menja posebno objasnim i nadam se da ću uspeti da zadobijem vaše poverenje da u danu za glasanje podržite ovaj zakon. Preći ću odmah na članove, da ne pravim više širi uvod. Konkretno, u članu 1. Šta menjamo u članu 1? Ne menjamo mnogo, 90 i nešto članova, koliko sam rekao. U članu 1. predloga zakona pojmovnik iz člana 3. zakona se terminološki usklađuje sa izmenama pojmova sadržanim u aneksima Čikaške konvencije i dopunjuje se novim definicijama. Članom 2. predloga zakona se vrši izmena člana 8. kako bi se dodatno precizirali uslovi pod kojima se može odstupiti od načelne zabrane letenja iznad objekta ili iznad skupova lica na otvorenom ispod minimalne propisane visine. Pored toga, izmenom člana daje se u pravni osnov za donošenje propisa kojim bi se utvrdile minimalne visine i uslovi pod kojima Direktorat može izdati odobrenje za letenje ispod propisanih minimalnih visina. Što se tiče člana 3. Predloga zakona, menja se član 10, kako bi se definisale tri kategorije operacije sistema bespilotnih letilica - otvorena, posebna i sertifikovana i osnovni uslovi za njihovo odvijanje. Ovim članom se stvaraju preduslovi za usaglašavanje zakonodavstva sa Uredbom EU 2019/947. Pored toga, ovim članom se predviđa i pravni osnov za donošenje podzakonskih propisa od strane Direktorata. Članom 4. Predloga zakona tekst zakona se dopunjuje novim članovima od 10a do 10đ. Članom 10a do 10g takođe se vrši načelno usaglašavanje sa Uredbom koju sam već pomenuo. Članom 10a određuju se osnovne dužnosti operatera sistema bespilotnih vazduhoplova, propisuje se u kojim slučajevima je obavezna njegova registracija, a predviđa se i pravni osnov za donošenje podzakonskog akta kojim bi se bliže razradile ove zakonske odredbe. Članom 10b se određuju osnovne dužnosti daljinskog pilota i takođe se predviđa pravni osnov za donošenje odgovarajućih podzakonskih akata. Članom 10v predviđena je mogućnost da se vazduhoplovno-modelarskom klubu ili udruženju može izdati odobrenje u kojem bi se odredili uslovi pod kojima se u okviru tog kluba odnosno udruženja mogu sprovoditi operacije sistema bespilotnih letilica. Ovi uslovi mogu biti bliži u odnosu na uslove za ostale operatere sistema kako bi se promovisale sportsko-takmičarske aktivnosti u okviru ovih klubova. Pretpostavljam da vas član 10d ne zanima, pa ću ga preskočiti. Dolazimo do člana 10đ. Njime se reguliše korišćenje raketa i drugih letećih objekata, propisuje se obaveza pribavljanja odobrenja pružaocu usluga kontrola letenja za njihovo lansiranje, a predviđa se i donošenje podzakonskog propisa kojim bi se ova pitanja detaljnije uredila. Članom 5. Predloga zakona menja se stav 1. u članu 12. Zakona, kako bi se dosadašnja zabrana stranoj letilici da u vazdušnom prostoru Republike Srbije nosi aktivno napunjeno streljačko, raketno ili bombardersko naoružanje proširila i na zabranu nošenja aktivne opreme za snimanje i elektronsko snimanje, ovo je vrlo važan član zakona, kao i vršenje dopune gorivom u vazduhu. Mislim da ovim čuvamo bezbednost države i ljudi. Članom 6. Predloga zakona briše se član 13. Zakona, s obzirom da je materija koju je on regulisao postala sastavni deo člana 42. ovog zakona. Članom 7. Predloga zakona se vrši izmena člana 16. Zakona kako bi se na drugačiji način uredile obaveze vazduhoplovnih subjekata u pogledu sistema upravljanja bezbednošću. Novim rešenjem se više ne predviđa obaveza subjekta da pribavi saglasnost Direktorata na sistem upravljanja bezbednošću, s obzirom da će se ocena uspostavljenosti ovog sistema vršiti u toku sertifikacije. Član 8. Predloga zakona. Njime se vrši izmena člana 17a stav 3. Zakona tako što precizira da će se poverljivim smatrati i svi dokumenti o događaju koje je Direktorat prikupio tokom obrade događaja u smislu značenja koje pojam dokumenata ima u zakonu o tajnosti podataka. Naime, ovde je važno istaći da je jedina svrha pribavljanja i analize događaja ta da unapređenje bezbednosti i obezbeđivanje izvlačenja pouka o događaju i razlozima zbog kojih je do njih došlo a nikako pripisivanje krivice ili odgovornosti. Član 9. Predloga zakona, menja se stav 1. u članu 18, kako bi se predvidela obaveza letačkog subjekta da obavesti Direktorat o svakom planiranju uvođenja promene u funkcionalni sistem, dok će se samo u slučaju da takva promena utiče na bezbednost obavljanja delatnosti ili pružanja usluga ili na obezbeđivanju u vazduhoplovu zahtevati od subjekta da dostavi bezbedonosnu argumentaciju, odnosno pribavi odobrenje Direktorata za planiranu promenu. Član 10. je jedan zanimljiv član. Ovim Predlogom zakona se vrši izmena člana 19a koji reguliše bezbedonosnu naredbu i izuzeće. U odnosu na postojeće zakonsko rešenje izmenom stava 3 produžava se period sa šest na osam meseci na koji se letačkom subjektu može odobriti da bude izuzet od obaveze ispunjenja određenog zahteva sadržanog u propisu donetom na osnovu ovog zakona. Dodavanjem novog stava 4 predviđa se da se odredbe u bezbedonosnoj naredbi shodno primenjuju na donošenje naredbe u oblasti u obezbeđivanju u vazduhoplovstvu. Član 11. Predloga zakona. Menja se član 23. stav 1 Zakona, kako bi se delimično izmenio pojam povrede vazdušnog prostora. Naime, prema predloženom rešenju povredu vazdušnog prostora može da izvrši i domaći vazduhoplov, a ne samo strani. Takođe, samo odstupanje od plana leta više se neće smatrati povredom vazdušnog prostora, s obzirom da do ovih odstupanja dolazi često, prvenstveno onda kada je to neophodno usled određenih meteoroloških prilika. Članom 12. Predloga zakona se u članu 36. Zakona vrši terminološko usklađivanje i to je suština člana 12. U članu 13. Predloga zakona vrši se izmena člana 37. Zakona. Ovom izmenom se predviđa da će Vlada odrediti klase vazdušnog prostora koji se primenjuju u Republici Srbiji, kao i uslove za korišćenje tih klasa. Predmetni akt će uzeti u obzir klasifikaciju vazdušnog prostora. Takođe, propisana je i obaveza operatera vazduhoplova i pružaoca usluga u vazdušnoj plovidbi da se pridržavaju uslova za korišćenje klasa vazdušnog prostora kako bi se predvidela odgovarajuća kaznena odredba. Član 14. Predloga zakona predviđa da se menja stav 2 u članu 38. Zakona, na način da se više ne predviđa posebno odobrenje Direktorata za usklađivanje mreže ruta vazdušnog saobraćaja u Republici Srbiji, s obzirom da se Direktorat svakako saglašava sa ovim aktima pružaoca usluga posredstvom odobravanja promena u funkcionalnom sistemu, te nije potrebno da se više puta odobrava ista promena. Član 15. ovog Predloga zakona predviđa da se vrši izmena člana 40. Zakona, kako bi se regulisalo odobravanje aerodromskih i saobraćajnih zona, što do sada nije bio slučaj. Shodno predloženom rešenju, operater aerodroma podnosi Direktoratu zahtev za odobravanje vertikalnih i horizontalnih granica aerodromskih saobraćajnih zona, dok će u postupku odobravanja biti uzeto u obzir i mišljenje pružaoca usluga Kontrole letenja. Član 16. je malo komplikovaniji i obimniji, nadam se da ću imati vašu pažnju da ga dobro obrazložim i da vas ubedim da ga podržite. Član 16. Predloga zakona predviđa da se vrši izmena člana 42. Zakona kako bi obuhvatili sve strukture vazdušnog prostora, uključujući i zabranjene, uslovno zabranjene i opasne zone za letenje vazduhoplova, ali i geografske zone za sisteme bespilotnih letelica koje predstavljaju novinu u odnosu na dosadašnja zakonska rešenja. Pored toga, prestala je potreba za korišćenjem pojma „zone za letenje vojnih vazduhoplova“ kao jedne od struktura vazdušnog prostora, s obzirom da su ove zone deo šireg pojma privremeno rezervisanih i privremeno izdvojenih delova vazdušnog prostora. Dosadašnji pravni osnov za donošenje propisa Vlade upotpunjen je davanjem ovlašćenja da Vlada propiše i pravila za razdvajanje vazduhoplova od privremeno rezervisanih i privremeno izdvojenih delova vazdušnog prostora, prekograničnih zona i uslovnih ruta, kao i da propiše geografske zone za sisteme bespilotnih letelica i uslove za odvijanje operacije u tim zonama. Kada je reč o zabranjenim zonama, uslovno zabranjenim zonama i opasnim zonama, zadržano je dosadašnje zakonsko rešenje da ove zone, kao i pravila za odvijanje operacije u tim zonama, pravila o tim zonama, određuje dalje Direktorat. Pojam „integrisanog vazduhoplovnog informativnog paketa“, koji je postojao u dosadašnjem članu 42, i to u stavu 2. Zakona, zamenjen je pojmom „vazduhoplovni informativni proizvodi“, što je posledica terminoloških izmena koje smo vršili u ovom zakonu na osnovu člana, odnosno Aneksa 15. Čikaške konvencije. Članom 17. Predloga zakona menja se član 47. stav 3. Zakona kojim je predviđeno da aerodromska kontrola letenja pruža uslugu kontrole letenja na aerodromu i u njegovoj blizini sa aerodromskog tornja. Izmenama ovog stava izostavljaju se reči „sa aerodromskog tornja“, imajući u vidu napredak tehnologije i mogućnost da se usluga aerodromske kontrole letenja ne mora više vršiti sa tornja, već postoji mogućnost tzv. udaljenog tornja tj. tehnologija rada – udaljeni toranj, kako se to stručno kaže. Članove 18. i 19. mogao bih da vam obrazložim objedinjeno. Tu se podrazumeva da se vrše izmene člana 48. i 49. Zakona kako bi se predvidela mogućnost da se sporazum ministarstva nadležnog za poslove odbrane, ministarstva nadležnog za unutrašnje poslove i pružaoca usluga u vazdušnom saobraćaju utvrde izrazi na srpskom jeziku, što je veoma važno, koji je moguće koristiti u operativnom vazdušnom saobraćaju. Pored toga, izrazi na srpskom jeziku koje propiše Direktorat, mogu se koristiti u slučaju pružanja usluga informisanja vazduhoplova u letu u opštem vazdušnom saobraćaju, i to je predviđeno novim stavom 3. člana 49. Zakona, dodavanjem novog stava 4. u članu 49. Zakona, i određuje se da procese uspostavljanja ili izmene granica oblasti informisanja vazduhoplovom u letu sa nadležnim domaćim i stranim subjektima, u skladu sa procedurama Međunarodne organizacije civilnog vazduhoplovstva, koordinira Direktorat. Član 20. Predloga zakona predviđa da se promeni član 51. i da se usaglasi definicija usluga uzbunjivanja sa ISO Aneksom 11. Članom 21. Predloga zakona se vrše izmene člana 59. i člana 60. zakona radi usaglašavanja sa definicijama i standardima sadržanim u Aneksu 15 Čikaške konvencije. Član 22. Predloga zakona predviđa da se vrši izmena člana 2, a u članu 61. a kako bi se postojeće rešenje unapredilo, odnosno kako bi se predvideli mogućnosti da spasilačko-koordinacioni centar i organ strane države nadležan za traganje i spasavanje mogu posebno pružati pomoć u vidu vazduhoplova, ljudstva, vozila ili opreme radi učešća u operaciji traganja za letelicom i spasavanja lica na teritoriji te strane države, odnosno na teritoriji Republike Srbije. Dakle, jedan vrlo važan i bitan član. Član 23. Predloga zakona dopunjava član 62. postojećeg zakona koji menjamo kako bi se predvidela obaveza zaposlenih u spasilačko-koordinacionom centru da prilikom obavljanja terenskih poslova i vežbi nose službena odela. Sem toga, postojeći pravni osnov za donošenje propisa Direktorata sa ovim članom se proširuje tako se što se predviđa da Direktorat svojim propisom uređuje izgled i način korišćenja službenog odela zaposlenih u spasilačko-koordinacionom centru. Član 24. Predloga zakona predviđa da se zakon dopunjuje novim članom 62. a i 62. b kako bi se predvidelo donošenje nacionalnog plana za traganje za vazduhoplovima i spasavanje lica, kao i formiranje nacionalnog komiteta za traganje za vazduhoplovima i spasavanjem lica, kao i povremenog radnog tela Vlade. Predviđeno je i donošenje podzakonskog akta kojim bi Vlada uredila način rada ovog tela. Ovim članovima nastoji se obezbediti plansko delovanje i još bolja koordinacija nadležnih organa i svih drugih potencijalnih učesnika u traganju i spasavanju. Postojanje nacionalnog plana za traganje, kao i formiranje nacionalnog komiteta za traganje lica predstavlja, vazduhoplova, dakle, i spasavanje lica, predstavlja praksu u najvećem broju razvijenih evropskih država. Član 25. Predloga zakona predviđa dodavanje novog stava 3. u članu 73. zakona kako bi se predvidelo ovlašćenje da Vlada u skladu sa potvrđenim međunarodnim ugovorima odredi izuzeća od plaćanja naknada za pružanje usluga u vazdušnim plovilima koja se uobičajeno mogu odnositi na vojne letilice ili vazduhoplove ministarstva nadležnog za unutrašnje poslove koji učestvuju u traganju i spasavanju, humanitarne letove, itd. Članovima 26. i 27, ako ste saglasni da ih objasnim objedinjeno, predviđa se izmena člana 77. stav 1. i člana 79. stav 4. zakona kako bi se u odnosu na postojeće zakonsko rešenje predvidela mogućnost da se u slučajevima koji su izričito propisani zakonom avio prevoz može obavljati i bez obaveze posedovanja operativne dozvole. Posedovanje operativne dozvole ostaje pravilo, ali se izmenama kasnijih članova predviđaju i određeni izuzeci od tog pravila, mogućnost obavljanja javnog prevoza samo na osnovu sertifikata vazduhoplovnog operatera ili na osnovu date izjave a u skladu sa praksom kakva postoji i u zemljama EU. Član 28. u stavu 1. člana 84. predviđa da se vrši izmena tako što se propisuje da se sertifikat vazduhoplovnog operatera izdaje operateru vazduhoplova, tj. definicija operatera sadržana je u članu 3. ovog zakona. Članom 29. Predloga zakona se tekst zakona dopunjuje novim članom 85. a kojim se za operatere balona i jedrilica koje obavljaju javni avio prevoz predviđa izuzetak od obaveze posedovanja sertifikata vazduhoplovnog operatera, pa samim tim i operativne dozvole, već im se omogućava da delatnost obavljaju na osnovu date izjave o svojoj osposobljenosti, što je u skladu sa praksom kakva inače postoji u razvijenim evropskim zemljama. Član 30. Predloga zakona dopunjuje pravni osnov za donošenje propisa iz člana 86. stav 1. Član 31. Predloga zakona vrši izmene člana 87. stav 6. zakona kako bi se predvidelo da se odredbe tog člana koja se tiču obaveza koji avio prevoznik ima u pogledu pribavljanja saglasnosti Direktorata na zaključenje ugovora o zakupu shodno primenjuju samo na komercijalno posebne delatnosti u vazdušnom saobraćaju, a ne i na one koje se obavljaju bez naknade. Na ovaj način se olakšava uzimanje u zakup vazduhoplova za operatere koji obavljaju posebne delatnosti u vazdušnom saobraćaju na nekomercijalnoj osnovi. Član 32. Predloga zakona vrši izmene u članu 95. stav 1. kako bi se za operatere balona i jedrilica predvideli bliži uslovi za obavljanje posebnih delatnosti u vazdušnom saobraćaju koje se obavljaju uz naknadu u odnosu na operatere ostalih vazduhoplova. Član 33. Predloga zakona predviđa da se član 98. dopuni novim stavom 4. kojim se daje pravni osnov za donošenje propisa koji bi detaljno uredili uslove za organizaciju vazduhoplovnih manifestacija i na taj način povećao stepen bezbednosti kako učesnika, tako i onih koji posećuju te manifestacije. Član 34. Predloga zakona predviđa da se tekst zakona dopunjuje novim članom 98. a. Ovaj član predviđa obavezu svih operatera vazduhoplova bez obzira da li obavljaju komercijalno ili nekomercijalno letenje, da od Direktorata su u obavezi da pribave posebno odobrenje ako nameravaju da obavljaju pojedine aktivnosti koje mogu da predstavljaju određeni bezbedonosni rizik. Članom 35. Predloga zakona se menja član 106. zakona koji definiše aerodrome kojima se izdaje dozvola za korišćenje i saglasnost za korišćenje. Dozvola za korišćenje se izdaje operateru aerodroma koji je namenjen za obavljanje svih vrsta vazdušnog saobraćaja i javni avio prevoz, a nije obuhvaćen članom 105. stav 1. ovog zakona. Sa druge strane, predviđa se da se saglasnost za korišćenje aerodroma izdaje operateru onog aerodroma koji nije namenjen za obavljanje javnog avio prevoza. U odnosu na postojeće zakonsko rešenje značaj izmene ovog člana ogleda se u davanju mogućnosti tzv. malim aerodromima ili ti aerodromima sa saglasnošću da prošire delatnosti koje se na njima mogu obavljati. Do sada na malim aerodromima nije bilo moguće obavljati obuku pilota, a sada im je to omogućeno, te se opravdano očekuje da ovo treba da da jedan, rekao bih, zamajac njihovom razvoju. Članom 36. Predloga zakona se član 107. zakona dopunjuje novim stavom kojim se predviđa mogućnost izdavanja dozvole ili saglasnosti za korišćenje i onom aerodromu koji usled određene specifičnosti ne može da ispuni sve propisane uslove. Ovaj aerodrom će sada moći da ipak aplicira za dozvolu, odnosno da traži saglasnost za korišćenje, ali će Direktorat u svakom konkretnom slučaju procenjivati određenu neusaglašenost i odobriti je samo ako oceni da ona neće uopšte imati uticaja na bezbednost. Članom 37. Predloga zakona se implementira jedan od standarda u cilju unapređenja bezbednosti. Članom 38. Predloga zakona se vrši izmena stava 1. a u članu 118. zakona na način da se iz teksta ovog zakona brišu reči – rešenje kojim izdaje saglasnost s obzirom da Direktorat ne izdaje posebno rešenje u situacijama kada se saglasnost Direktorata pribavlja u postupku objedinjenja procedure elektronskim putem koja proizilazi iz Zakona o planiranju i izgradnji. Član 39. je jedan veoma zanimljiv član. Predlog zakona se menja ovim članom u smislu da se dopunjuje novim članom 119a. koji se odnosi na nevazduhoplovna svetla, lasersko zračenje i reflektovanu svetlost u blizini aerodroma. Ovim članom se implementira standard Aneksa 14. Čikaške konvencije tako što se propisuje zabrana postavljanja i korišćenja nevazduhoplovnih svetala na zemlji koje mogu da ugroze bezbednost vazduhoplova kako na zemlji, tako i u letu ili koja mogu da spreče ili ometaju pilote u tumačenju vazduhoplovnih svetala na zemlji ili mogu da ometaju kontrolora letenja u aerodromskoj kontroli letenja. Stavom 2. se propisuje zabrana postavljanja i korišćenja objekata, instalacija ili uređaja koji emituju lasersko zračenje ili reflektovanu svetlost i za koje Direktorat na osnovu bezbedonosne procene je utvrdio da može da ugrozi bezbednost vazduhoplova na zemlji ili u letu. Pored toga, stavom 3. predviđa se donošenje podzakonskog propisa kojim se utvrđuju zone na osnovu kojih se određuje ta vazduhoplovna svetla, zone zaštite od laserskog zračenja ovog aerodroma, kao i zone zaštite od reflektovane svetlosti oko aerodroma. Član 40. predviđa promenu dela zakona u stavu 1. člana 131. kako bi se navedenim obavezama imaoca dozvola za pružanje usluga zemaljskog opsluživanja ili samoopsluživanja pridodala i obaveza da usluge za koje mu je izdata dozvola pruža tako da ne ugrozi bezbednost saobraćaja na aerodromu. Član 41. dopunjuje stav 3. u članu 133, član 42. predloga zakona se menja, predviđa da se menja član 138, kako bi se preciziralo da ne podležu svi bezpilotni vazduhoplovi u evidenciju vazduhoplova, već sam one bezpilotne letilice za čije projektovanje se zahteva sertifikacija. Članom 43. Predloga zakona vrši se izmena člana 139. zakona, članom 144 se menja član 140. i dopunjuje novim stavom 3. Članom 45. Predloga zakona se rok trajanja privremenog upisa vazduhoplova u Registar vazduhoplova predviđa članom 41. stav 2. zakona, skraćuje se sa 24 meseca na 12 meseci, koliko je ovaj rok iznosio do 2020. godine. Naime, izmenama Zakona iz 2020. godine, bilo je potrebno prevazići probleme zbog, svi vi dobro znate, epidemije kovida, kako bi postupci pred stvarno nadležnim sudom, na osnovu čijeg akta se vrši upis u vlasničko korisnički list Registra postali dugotrajniji, pa su morali biti prevaziđeni previđanjem dužeg roka za privremeni upis u Registar. Član 46. Predloga zakona vrši se izmena člana 142, stav 4, a članom 47. Predloga zakona se vrši izmena i dopuna člana 149. Zakona. Izmenama stava 2. se krugu subjekata koji mogu vršiti vazduhoplovno tehničku delatnost pridodaje i organ državne uprave koji omaškom je bio izostavljen u ranijem zakonu, i ako se on izričito navodi u članu 159. stav 1. Zakona. Član 48. Predloga zakona vrši se izmena člana 150. i člana 151. izmena člana 151. kako bi se precizirala vrsta stranog dokumenta koji može da bude predmet priznavanja dozvola za obnavljanje vazduhoplovno tehničke delatnosti. Član 49. Predloga zakona se vrši izmena stavova 2. i 4. u članu 151. Članom 50. Zakona se tekst zakona dopunjuje novim članom 152.a, koji reguliše projektovanje i proizvodnju sistema bezpilotnih letilica. Dodavanjem ovog člana stvoriće se pravni osnov za donošenje podzakonskog propisa kojim se ova pitanja detaljnije uređuju u skladu sa rešenjima kakva postoje u relevantnim EU propisima iz ove oblasti, prvenstveno u skladu sa Uredbom koju sam spominjao 2019/945. Član 51. vrši se izmena člana 158. i člana 159. obrazložiću to objedinjeno. U članu 158. stav 1. se precizira da izdavanje potvrde o plovidbenosti neophodno da se proverom plovidbenosti utvrdi da vazduhoplov ispunjava sve uslove iz potvrde o tipu, dok se stavom 3. definiše da će se tokom provere plovidbenosti utvrđivati i ispunjenost uslova za kontinuiranu plovidbenost pri čemu se izdaje potvrda o proveri. Takođe, u odnosu na postojeće zakonsko rešenje novinu predstavlja stav 4. kojim se uspostavlja osnov da se u potvrdu o plovidbenosti unese i određeno ograničeno korišćenje ako to proizilazi iz izvršne provere plovidbenosti. Član 52. Predloga zakona predviđa izmenu člana 160. Zakona, i to su stavu 1, a član 53. Predloga zakona predviđeno je brisanje člana 161. Član 54. Predloga zakona vrši se izmena stava 2. u članu 163, a članom 55. Predloga zakona dopunjuje se stav 2. u članu 164. kako bi se predvideo izuzetak od obaveza korisnika vazduhoplova da pribavi odobrenje Direktorata na program održavanja vazduhoplova. Članom 56. Predloga zakona se vrši izmena u članu 165. Zakona kako bi se u skladu sa praksom kakva postoji u državama članicama EU, predvidelo da dozvolu za let može da pored Direktorata na osnovu odobrenih uslova leta, izdaje i odobrena organizacija za projektovanje, proizvodnju ili obezbeđivanje kontinuirane plovidbenosti za koju Direktorat da ovlašćenje. Ovim članom se takođe precizira da se let vazduhoplova u tom slučaju mora obaviti sa odobrenim uslovima leta, odnosno dozvolom za let. Član 57. Predloga zakona pravni osnov za donošenje propisa sadržanim članom 167. Zakona o vazdušnom saobraćaju, a članom 58. Predloga se menja dosadašnji član 168. Zakona kako bi se regulisala plovidbenost onih vazduhoplova koji nemaju potvrdu o tipu. Član 59. Predloga zakona koji se nalazi pred vama vrši se nekoliko izmena u članu 175. pogotovo u stavu 3. ali i u stavovima 4, 5. i 6. Članom 60. Predloga zakona se vrši izmena člana 178. i 179. Važno je naglasiti kada je reč o izmeni člana 179. Zakona vrši se dopuna stava 2. kako bi se predvidela mogućnost za obuku za sticanje ili obuku važenja dozvola, dispečera, vazduhoplova. Pored Centra za obuku, može da vrši i operater u vazduhoplovu, javnom avio prevozu što je rešenje kako trenutno postoji i za kabinsko osoblje koje je usaglašeno sa praksom koja postoji u zemljama EU. Član 61. Predloga zakona vrši terminološke izmene u stavu od 2. do 4. člana 180. Članom 62. Predloga zakona vrši se izmena člana 188. zakona. Član 63. Predloga zakona se tiče teksta na član 189. Član 64. menja član 193. a član 65. vrši izmene u članu 203. stav 3. Član 66. Predloga zakona dopunjuje stav 2. u članu 205. a član 67. predviđa izmenu člana 206. Članom 68. Predloga zakona se vrše izmene člana 208. kako bi se dodatno uredili uslovi u pogledu ambalaže koja se koristi za transport opasne robe vazdušnim putem, a u skladu sa dokumentom 9284 Međunarodne organizacije civilnog vazduhoplovstva. Članom 69. Predloga zakona vrši se izmena člana 215. Zakona radi usklađivanja sa izmenama tehničkih instrukcija za bezbedan transport opasne robe vazdušnim putem koja je usvojila Međunarodna organizacija civilnog vazduhoplovstva, a članom 70. Predlogom zakona menja se član 219. stav 2. Član 71. Predloga zakona predviđa da se dopuni novi član ovog zakona, član 219a kako bi se u skladu sa standardima sadržanim u aneksu 9. Čikaške konvencije propisala obaveza operatera aerodroma sa kojeg se obavlja međunarodni avio prevoz da na takvom aerodromu obrazuje aerodromski komitet za olakšice u vazdušnom saobraćaju određuju se organi i subjekti koji moraju da učestvuju u radu tog komiteta. Član 72. Predloga zakona vrši izmenu stav 2. u članu 220. a član 73. Predloga zakona takođe u stavu 2. ali člana 221. Član 74. Predloga zakona tiče se člana 223. koji dobija novi stav 3. a član 75. predloženog zakona vrši izmenu člana 224a. Član 76. vrši izmenu člana 226. a član 77. Predloga zakona menja stav 4. u članu 227. kako bi se upotpunio pravni osnov za donošenje predviđenog podzakonskog propisa. Članom 78. Predloga zakona se član 228. Zakona dopunjuje propisivanjem obaveza operatera vazduhoplova da obezbedi zaštitu vazduhoplova, kao i obavljanje predpoletnog pregleda, obezbeđivanje vazduhoplova ili predpoletne provere obezbeđivanja vazduhoplova, a sve u skladu sa Nacionalnim programom za obezbeđivanje u vazduhoplovstvu. Ulazimo sada u finiš, član 79. menja član 230. i član 230a. Član 230a. se menja tako da se sada proširuje pravo avioprevozioca da formira listu koju će obuhvatiti pored putnika neprihvatljivog ponašanja i problematične putnike. To je vrlo zanimljiv član. Osim političara problematičnog i neprihvatljivog ponašanja, imamo i putnike. Ovde zakon to decidno reguliše, kako neko ne bi tamo bacio dimnu bombu, prskao biber sprejom, sazavcem, unosio nož itd. Tako da obratite pažnju, 230a. vrlo jasno to u novom tekstu zakona reguliše. Član 80. Predloga zakona vrši izmene člana 231, a član 81. predloženog zakona vrši izmene člana 231a. Članovima 82. i 83. menjaju se članovi zakona 231g. i 231d. a članom 84 se dopunjuje stav 2. u članu 241. Članom 85. Predloga zakona se vrši dopuna stava 3. člana 250. Ostalo nam je još sedam članova ovog zakona da vam obrazložim. Ostalo nam je još sedam članova da vam obrazložim ovog zakona. Član 86. Predloga zakona predviđa da se član 251. stav 2. Zakona dopunjuje novom tačkom 5a, kako bi se preciziralo da vazduhoplovni inspektor ima pravo i dužnost da obrađuje podatke o ličnosti koji su od značaja za pripremu i obavljanje inspekcijskog nadzora. Član 87. i član 88. Predloga zakona – vrše se shodne izmene prekršajnih odredaba sadržanih u članovima 258. i 260, kao posledica izmena izvršenih ovim zakonom, a članom 89. predloženog zakona se menja osnovni tekst Zakona i dopunjuje novim članom 260a, s obzirom da je članom 84. stav 5. Zakona o prekršajima predviđena mogućnost da se za prekršaj u određenim oblastima, uključujući i vazdušni saobraćaj, posebnim zakonom predvidi duži rok zastarelosti. Ovim članom se, dakle, to i čini. Članom 90. predloženog zakona određuje se rok za donošenje, odnosno usklađivanje propisa za izvršenje ovog zakona, kao i rok u kome su operateri aerodroma sa kojih se obavlja međunarodni javni avio-prevoz dužni da obrazuju aerodromski komitet za olakšice u vazdušnom saobraćaju. Članom 91. Predloga zakona predviđa se prestanak važenja propisa za čijim postojanjem je prestala potreba. Poslednji predloženi član, član 92. Predloga zakona predviđa da ovaj zakon stupi na snagu osmog dana od dana objavljivanja u „Službenom glasniku“. Nadam se da sam vas ubedio i da ćemo imati najširu moguću podršku za ovaj zakon. Ako vam nisam dosadio, možda bih, ne znam da li se buni potpredsednik, ja bih sad i nekoliko reči o ministarstvu u koje ste me birali, to je Ministarstvo za javna ulaganja. Rekao bih nekoliko važnih rečenica, pretpostavljam da to ljude zanima. Dakle, u ovom trenutku Ministarstvo za javna ulaganja trenutno ima 36 aktivnih gradilišta, a ukupna vrednost radova koji se izvode na ovih 36 gradilišta je 57 milijardi dinara. Ja ću letimice preći one najznačajnije. Najviše objekata koje u ovom trenutku radimo je iz oblasti obrazovanja, ali najviše novca ide na objekte iz oblasti zdravstva. Tako da, u ovom trenutku mogu da vam pročitam konkretne podatke vezano za osam objekata iz oblasti zdravstva, koji zaokupljuju najviše pažnje. To su svakako Centar za rani razvoj dece i inkluziju, gde se gradi potpuno novi objekat i to bi trebalo uskoro da bude gotovo. Država je ogroman novac tu odvojila. Naravno, ono što je najviše pažnje privuklo kod ljudi, to jeste Univerzitetska dečija klinika „Tiršova 2“. Gotovo 14 milijardi će koštati, najsavremenija dečja klinika, slobodno mogu da kažem na svetu, standardi, oprema i sve ono što je predviđeno u tom objektu će biti na takvom nivou da to zaista neće imati niko. Takođe, Institut za patologiju Medicinskog fakulteta, kompletna rekonstrukcija dela objekta i rekonstrukcija fasade dekanata Medicinskog fakulteta, iz poznatih razloga nismo u mogućnosti da vam damo presek kako to izgleda u ovom trenutku. Ali zato, što se tiče Klinike za neurohirurgiju Kliničkog centra Srbije, pre neki dan smo završili prvu fazu i predali je na upotrebu. Ona podrazumeva treći i četvrti sprat Klinike za neurohirurgiju i potkrovlje, a u drugoj fazi koju ćemo krenuti ove godine, uradićemo podrumski prostor, prvi i drugi sprat i fasadu, čime će taj objekat biti u potpunosti završen. A zašto ga radimo iz dve faze? Pa zato što prosto pacijenti negde moraju da budu i taj objekat mora da funkcioniše, mora da obavlja svoju delatnost. On je bio sužen, u skučenom prostoru su radili na ta prva dva sprata. Sada sa potpuno novom opremom, u koju je uloženo, ako se ne varam, negde oko 530 miliona dinara, krenuće, dakle, da se obavljaju operacije, moći će da se primaju pacijenti i to zaista deluje najsavremenije moguće i podiže nivo naše zdravstvene zaštite na najviši mogući nivo. Opšta bolnica Leskovac, druga faza, razlozi kao i za neurohirurgiju. Moramo da idemo fazno, da bi bolnica mogla da funkcioniše. Ne možete da zatvorite toliku bolnicu koja gravitira čitav Jablanički okrug i da im kažete – idite negde drugde, jednostavno to morate tako da podelite. Isti takav slučaj je i sa Opštom bolnicom u Novom Pazaru. Jedan od kolega je pre nekoliko dana pomenuo da bi trebalo ponovo da dođemo. Ako sam negde dolazio često, ja sam dolazio u Novi Pazar i sa velikim zadovoljstvom ću otići kod naših prijatelja i mog brata Mehe Mahmutovića, koji je jedan sjajan čovek, da sve što budemo mogli da uradimo na ubrzanju završetka Opšte bolnice Novi Pazar, da uradimo i da taj objekat bude konačno završen. Dakle, tu je i rekonstrukcija doma zdravlja, internog odeljenja, i psihijatrije, i hirurgije, i izgradnja trafo stanice, i toplane i toplovoda, dakle, jedan kompletan posao koji podrazumeva da ta bolnica koja je od izuzetnog značaja za taj region bude zaista podignuta na onaj nivo na kojem će oni moći da pruže uslugu svim građanima koji tu budu došli po zdravstvenu zaštitu. Zdravstveni centar Surdulica je takođe u toku, a od stvari koje planiramo u zdravstvu da radimo i u fazi projektovanja je porodilište u Nišu, što je veoma značajno. Dosta smo toga pričali i o Nišu, intenzivno se radi projekat. Naravno da je potrebno vreme, ali svakako da u onom najkraćem mogućem vremenskom roku koji podrazumeva da se kvalitetno isprojektuje jedan tako složen objekat. Mi ćemo krenuti u prvu fazu izgradnje porodilišta u Nišu. Mislim da je to nešto što je veoma značajno. Napomenuo bih još i ortopediju na Banjici, kao nešto što je takođe pod velikim pritiskom pacijenata. Projektujemo i tražimo rešenja da i taj objekat bude funkcionalan i da može da primi sve pacijente. Takođe, Dijagnostički centar Kraljevo. Očekujem da tender vrlo brzo bude objavljen, kao i za GAK Višegradska i KBC Zemun. Što se tiče ostalih oblasti, takođe u narednih nekoliko dana biće objavljen tender za ambulantu u Kotlujevcu, grad Zaječar, kao uslov daljih radova na zdravstvenom centru u Zaječaru. Mi smo skoro otvorili jedno moderno, opremljeno, sređeno dečje odeljenje bolnice u Zaječaru. Da bismo mogli dalje da radimo, moramo da završimo tu ambulantu u Kotlujevcu, onda će se postojeći dom zdravlja preseliti u ambulantu, dok mi budemo uradili dom zdravlja, a onda ćemo odeljenje po odeljenje da u taj rekonstruisani i novoizgrađeni dom zdravlja polako preseljavamo, kako bismo ta odeljenja pojedinačno sređivali i privodili nameni. Što se tiče prosvete, tu je dosta škola, veliki broj škola koje se rade, to je već brojka koja je negde preko 20 školskih objekata. Iz oblasti socijalne zaštite – Centar za zaštitu odojčadi, dece i omladine Beograd je u toku, Dom za smeštaj odraslih lica Kulina, takođe i stambena zgrada C1 objekta neprofitnog i socijalnog stanovanja u postojećem kompleksu naselja Dr Ivan Ribar. Što se tiče sporta, u toku su radovi na dva objekta. To je Sportsko društvo „Radnički“, koje nešto malo sporije napreduje, Nacionalni odbojkaški trening centar, koji se trudimo da ubrzamo, da bude u što kraćem vremenskom periodu završen. Plan nam je negde da do kraja marta ili polovine aprila budu objavljene javne nabavke za sve ostale projekte koje planiramo. Planiramo iz oblasti prosvete još 21 novi objekat da radimo. Takođe, u Novom Sadu je dogovor, tu sad krećemo od nule, treba da se gradi novi stadion Karađorđe, doneta je odluka za to i veliki je posao pred nama da se taj posao završi. Nacionalni bokserski centar bi trebalo da uskoro bude objavljena javna nabavka i da onda možemo nove šampione da u tom centru stvaramo i da donose radost i medalje našoj državi. I jedna novina koja se tiče ovog ministarstva, i sa tim ću da završim, nadam se da vas nisam mnogo umorio svojim izlaganjem, to jesu projekti vodosnabdevanja. Mi smo već krenuli jedan projekat da realizujemo, mislim da je 1.300.000 evra, u Malom Zvorniku, koji rešava taj deo od Malog Zvornika ka selu Radalj, kao prvu fazu rešenja svih njihovih problema, biće ukupno tri faze, a narednih dana bi trebalo da objavimo za Ljuboviju i mislim za Vršac, ako se ne varam, javne nabavke, što znači da bi u nekih mesec do mesec i po dana i tamo krenuli radovi na rešavanju velikog dela problema koje ljudi imaju sa vodosnabdevanjem. Kao jedan od osnovnih problema koje smo prepoznali, to jeste dotrajala mreža. Dakle, negde su te vodovodne mreže po 30, 40 ili 50 godina stare. To su te tzv. azbestne ili kamene cevi, koje pod nešto većim pritiskom vrlo lako puknu, nemoguće ih je zameniti, prave neverovatnu štetu i gubitke. Kao podatak koji bi vam to najbolje ilustrovao kada smo u Malom Zvorniku uzeli pred ulazak u ove radove koje smo već krenuli, pre možda mesec dana, mi smo došli do podatka da je 80% gubitak. Dakle, od 10 litara vode koje proizvede fabrika, fabriku košta da proizvede 10 litara vode, samo dva litra stignu do krajnjeg korisnika i oni samo dva litara naplate. Dakle, vi uložite da proizvedete 10 jedinica nečega i vas košta da proizvedete 10 jedinica nečega, a na kraju naplatite samo dve i to je neodrživo. Dakle, to dovodi naša komunalna preduzeća ili vodovode kako gde, negde je to spojeno, negde je vodovod u okviru komunalnog preduzeća, negde je posebna jedinica u lokalnim samoupravama, dovodi do velikih problema, do gubitaka, do finansijskih problema i pošto znam da ima ovde dosta ljudi koji dolazi iz lokalnih samouprava, neki su bili predsednici opština, da vrlo dobro znaju i razumeju o čemu pričam, da je to večiti gubitak, a i ministar finansija jako dobro zna, jer mu uglavnom zbog toga i najviše zbog toga stižu zahtevi za tekuću budžetsku rezervu, pošto su ta preduzeća održiva. Dakle, mi kada zamenimo tu mrežu i kada budemo doveli da to bude održivo u smislu da ono što se proizvede može da se naplati i da pokrije troškove proizvodnje onda ćemo napraviti jedan veliki posao i krenuli smo intenzivno u to. Koleginica Irena Vujović takođe radi deo svog programa, ja radim deo programa koji je poveren našem ministarstvu i mislim da ćemo vrlo brzo imati konkretne rezultate. Na samom kraju, još jednom da vam se zahvalim svima na tome što ste odbranili državu i sačuvali državu, što ste odbranili, sačuvali dostojanstvo ovog parlamenta, nerad, primitivizam i nasilje nikada neće pobediti rad, pristojnost i ljude koji žele da napreduju, zbog toga vam još jednom neizmerno hvala, želim vam sve najbolje i do pobede. 

ELVIRA KOVAČ: Hvala, gospodine ministre. Ima reč ministar bez portfelja gospodin Đorđe Milićević. Izvolite. 

ĐORĐE MILIĆEVIĆ: Zahvaljujem, uvažena predsedavajuća, prvi potpredsedniče Vlade, dame i gospodo ministri, dame i gospodo narodni poslanici, sveobuhvatno i sadržajno izlaganje kolege Glišića, ja sam ubeđen da vas je uverio da treba da glasate za zakonske predloge. Želim da se nadovežem na ono što je govorio najpre o generalnoj situaciji i atmosferi u Srbiji i pomenuo je jednu ključnu reč o kojoj smo govorili tokom jučerašnjeg dana, a to je dijalog. To je reč koju je prvo pomenuo predsednik Republike Srbije i državno rukovodstvo, pozivajući na dijalog, kao put kojim Srbija mora i treba da ide u budućnost. Taj dijalog pre svega podrazumeva razmenu mišljenja, razmenu stavova, bez obzira koliko na različitim stranama bili, bez obzira koliko imali različita mišljenja, različite stavove po određenim pitanjima, ali je važno da razgovaramo, da razgovaramo da bi pre svega kroz tu spremnost za dijalog pokazali da želimo da sačuvamo mir i stabilnost i da želimo da omogućimo da Srbija ide napred. Ne zavisi samo od nas, ali uvek treba da pokazujemo spremnost i da nudimo dijalog bez obzira što znamo da nema politike na ovoj drugoj strani, zapravo ima, i znamo šta je oličenje te i takve politike. Želim da se vratim na nešto o čemu smo govorili tokom jučerašnjeg dana, a moram precizan da budem danas o tome. Reč je o nekakvim famoznim zahtevima koje slušamo sve vreme i evo ja nemam potrebe zaista nikome da se dodvoravam, nisam to činio od trenutka kada sam čuo za zahteve. Dakle, evo, to je moj lični stav. Jesam deo kolektivnog organa, ali sam ubeđen da je to stavio moj kolega. Sva četiri zahteva o kojima se govori su ispunjeni. Apsolutno sva četiri zahteva. Četvrti zahtev je ispunjen usvajanjem izmena i dopuna Zakona koji je bio deo prve načelne rasprave, zajedničke načelne rasprave ove u republičkom parlamentu. Treba reći da su to želeli da onemoguće oni koji su na sednici Odbora glasali za taj isti zakon, a to se tiče njihovih plata, ovih koji danas treba da sede danas preko puta, ne tiče se to studenata, to se najviše tiče njihovih plata. Pa, zar ne bi bilo odgovorno sada da sednu i da razgovaraju sa studentima i da pozovu studente da se vrate na fakultete i da se nastava nesmetano odvija. Dakle, uvek razgovor, uvek dijalog, uvek da se saslušamo, da prihvatimo sugestije bez obzira sa kojih strana dolaze, ali ne možemo nikada mi da dozvolimo jedno i nikada nećemo dozvoliti jedno, a to je urušavanje države, destabilizacija države i uništavanje društva. Znate, svi su zahtevi ispunjeni. Dakle, voleo bih da čujem, četiri zahteva su bila u pitanju. Prvi je vezan za objavljivanje dokumentacije. Koliko ja znam, neka me isprave kolege iz Vlade, na sajtu Vlade je samo objavljeno 16.407 dokumenata. Ako nemo smatra od tih famoznim eksperata da to nije dovoljno, pa neka kaže šta je to što ne dostaje. Drugi i treći zahtev nemaju baš smisla jedan sa drugim, moram da priznam, dijametralno su u suprotnosti. Nisam pravnik, ali nekako su mi dijametralno suprotni jedan sa drugim. Tražite da se neko pomiluje i predsednik to učini ukazom, 13 lica, a ovamo tražite da se izričito pokrenu krivični postupci što je opet učinjeno protiv 37 lica koliko mi je poznato. I, četvrti zahtev koji je jedva dešifrovan, to su zapravo ti materijalni troškovi i time je zaokruženo ispunjenje sva četiri zahteva. Znate šta, ako su to zahtevi, ako smo mi svi zajedno pokazali i predsednik i državno rukovodstvo i Vlada Republike Srbije spremnost da razgovaramo, spremnost da razgovara o svakom zahtevu i da izađe u susret, onda najmanje što mogu da pokažu oni koji su formulisali ove i ovakve zahteve, je da pokažu stepen odgovornosti prema ogromnom broju studenata, preko dve stotine hiljada studenata i njihovih roditelja, da pokažu stepen odgovornosti i da omoguće toj deci da studiraju, da se vrate na fakultete, da na taj način potvrde svoju ulogu i značaj u društvu i da na taj način pomognu da Srbija ide napred, da daju svoj dalji doprinos da Srbija ide napred. Ukoliko to ne žele, izvinite, ali ja mogu da dođem samo do dva zaključka. Prvi je da su odustali od zahteva, a drugi, da zahtevi nikada nisu ni bili razlog protesta. E, sada bez obzira da li je jedan ili drugi, ali sve to navodi na zaključak da nažalost postaju, da li su svesni ili ne, ali zato sam rekao tokom jučerašnjeg dana da uvek treba da šaljemo tu poruku da ne smeju da budu zloupotrebljeni u političke svrhe, ali postaju na ovakav način instrument u rukama onih koji žele da destabilizuju Srbiju. To nikada nije bio interes društva. Srbija je zemlja svih nas, pa valjda moramo svi zajedno da je čuvamo, da je branimo, štitimo i da učinimo sve što je na nama da omogućimo da Srbija ide napred. Znate, kada je započeo dijalog na relaciji Vlade Republike Srbije i predstavnika univerziteta u Beogradu, ja sam rekao –da, to je dobar korak napred, važno je da se razgovara i važno je da se vodi dijalog jer to nema alternative. Važno je da predstavnici Vlade i univerziteta sednu za jedan isti sto, da razgovaraju o svemu onome što jesu otvorena pitanja, da reše nedoumice ukoliko one uopšte postoje i da se dođe do razumevanja, da se dođe do zajedničkog rešenja, ali mi i dalje nije bila jasna jedna stvar, a zašto se gubilo dragoceno vreme. Predsednik Republike Srbije, je uputio poziv za razgovor Kolegijumu rektorskog Univerziteta u Beogradu. Danas ne mogu sebi, a verujem ni vi ne možete sebi da pravdate, a zašto je Kolegijum rektorskog Univerziteta u Beogradu odbio taj dobronameran predlog. Pa, to je bio način da se dođe do modaliteta aktivnosti kako da se izađe iz ove situacije. Znate, to obrazloženje koje je dato u vidu nekakvog saopštenja, imao sam prilike da ga vidim, pa kaže se između ostalog, pokušaću da parafraziram – razgovori bi bili neefikasni, ali bi razgovarale dve strane koje nemaju mandat da razgovaraju o zahtevima, a onda se poziva da se sve rešava u okviru institucionalnih okvira. E, pa izvinite, milim vas, ja baš mislim da bi razgovori bili vođeni između dve strane koje imaju pun legitimitet da o tome razgovaraju, sa jedne strane legitimni predstavnici univerziteta, a sa druge strane predsednik Republike Srbije kao neko ko ima najveći politički legitimitet u Srbiji izabran na neposrednim izborima. Ali, to naravno podrazumeva da bi kroz dalji tok razgovora, kroz dalji dijalog, kroz operacionalizaciju, pa naravno, bili uključeni i drugi akteri Vlade Republike Srbije koji bi realizovali ono što je dogovoreno. Znate, drago mi je da je tu gospodin Selaković, jer juče sam pokušao da se javim da, čisto samo da se nadovežem, on je sa vrlo jasnim primerima naveo šta znači obojena revolucija, jer znate mi kada kažemo da obojena revolucija neće proći, a onda imate ove koji kažu – pa to je imaginarno, to vi izmišljate, kakva obojena revolucija. E, hajde evo ja prihvatam i da sam nepismen, evo prihvatam i da ne znam ništa, ali eto hoću da podelim mišljenje sa vama i hoću da podelim svoje mišljenje sa građanima Srbije u direktnom prenosu. Znate, za mene je definicija obojene revolucije termin koji se koristi za masovne proteste, nenasilnog karaktera koji imaju jedan cilj, a to je promena vlasti. Dakle, to bi bio neki građanski aktivizam, demonstracije, blokade, protesti, nenasilna strategija otpora. I sada bez obzira obojena revolucija, svaka od njih ima svoju boju i svaka od njih ima svoj zaštitni znak. E, sada vi meni recite, ako ovo može biti jedna od definicija, ako ste saglasni sa ovim, a sagledajte svaku karakteristiku pojedinačno, a jel to ono što danas viđamo na ulicama širom Republike Srbije? Pa jel viđamo građanski aktivizam? Jel imamo jasno nedefinisane zahteve koji se menjaju u hodu? Pa jel imamo jedan cilj, promena vlasti? Ali, ako se može samo bez demokratskih procesa. Znate šta još podrazumeva „obojena revolucija“? I o tome je govorio gospodin Selaković. To je taj geopolitički karakter ili geopolitički kontekst. To je kada imate inicijativu spolja koja treba da podstakne destabilizaciju države. I to se uglavnom radi preko nevladinih organizacija, i to se uglavnom radi preko stranih političkih aktera. I to vam se predstavlja kao spontano okupljanje građana, a zapravo iza toga stoje geostrateški i politički ciljevi. A, jel imamo mi to danas u Srbiji, recite vi meni? Treća stvar, jel imamo proteste koji imaju karakter koji je isključivo usmeren protiv vlasti? Isključivo protiv vlasti, protiv Aleksandra Vučića. Da li je tako? A, jeste li mogli da čujete od jedne protestne grupacije za ova četiri meseca odgovor na bilo koje suštinsko pitanje u društvu, evo ja ne znam, recite mi vi, ako znate, a za šta se ove grupacije protestne zalažu? Pa ključno za mene, jesu li oni za republiku ili z monarhiju? Ja ne znam. Jesu li oni za centralno planiranu ekonomiju ili su za liberalni kapitalizam? Jelu li oni za BRIKS ili su za Evropsku uniju? Nema, dame i gospodo odgovora ni na jedno pitanje i to i jeste suština. Neda ti odgovor na ono što jesu pitanja od fundamentalnog značaja i važnosti za društvo, a imati cilj putem ulice bez demokratskih procesa srušiti vlast. I u tome je suštinska razlika između onoga što se zove legitimno nezadovoljstvo građana i obojena revolucija na drugoj strani, jer legitimno nezadovoljstvo građana podrazumeva precizno i jasno definisane zahteve i potrebu da se o tome razgovara, a obojena revolucija podrazumeva političku agendu koja vodi samo ka jednom, a to je destabilizacija države. I kada na sve to uključite da se u ove proteste uključuju i ovi politički akteri koji nemaju šta da traže na biračkim mestima i zato i žele biračka mesta da zamene ulicom. Znaju oni šta narod misli. Znaju oni da ne mogu da prevare narod. Znaju oni kakva je volja naroda. Kada vidite njih, kada vidite da ne žele da razgovaraju, pa pitam ja vas sada, evo ja sam naivan, nepismen sam, ne vidim ništa, ne analiziram dobro, ali evo vas je ovde jako puno.Zar ovo nisu obrisi i zar ovo nije pokušaj „obojene revolucije“. E neće ta „obojena revolucija“ proći u Srbiji, jer Srbija ima i snage i sposobnosti da odgovori i na unutrašnje i na spoljne izazove i neće Srbija podleći pritisku ulice, već kao ozbiljna demokratska zemlja, će kada je reč o izborima sve rešavati kroz demokratske procese. Demokratija se ostvaruje izborima i nikako drugačije, a ovo što kažu, usvojili smo edikt, usvojili smo ne znam šta, pa znate na šta to meni liči? Ja sam 2000. godine slušao kako je postojao neki ugovor sa narodom, jel tako? Kad se preuzela odgovornost i kad se zauzele funkcije, brzo se zaboravilo na taj ugovor sa narodom, ali se nisu zaboravile obaveze koje su se preuzele, pa 2001. godine puste Aljbina Kurtija, pa braću Mazreku, pa 17. marta ćute na paljenje crkava i manastira, pa 2006. godine, dozvoli da se otcepi da nestane državna zajednica Srbija i Crna Gora, smatrajući, oslobodili smo se tereta, kao nisu znali, pa da je to samo korak do onoga što se desilo 2008. godine, a to je proglašenje nezavisnosti tzv. Kosova i kakva je reakcija bila na proglašenje nezavisnosti tzv. Kosova, onako čvrsto iz fotelja su saopštenjem podržali svoj narod, a predsednik tadašnje Republike, iz Rumunije nakon važnih razgovora podržao svoj narod. Meni na to liči ovo što čini i radi taj nekakav proglas koji poistovećujem sa nekakvom ekspertskom grupom koju smo imali u vidu nekakvog G17 plus, ako se sećate, pa su oni onda iz tog ekspertskog dela vrlo brzo prešli u političku organizaciju i političku opciju. Nekako mi se čini da su se zbunili na mostu u Novom Sadu, kada su govorili i da su nekako u hodu onako menjali govore, čini mi se da su trebali da saopšte nešto drugo, a da su procenili da nije trenutak da to saopšte, jer to ne bi bilo prihvaćeno, a mislim da to što je trebalo da saopšte jeste da predlože svima koji su bili okupljeni, prelaznu vladu. Onda su brže bolje čitali sa telefona šta i kako da menjaju pa im je trebalo vremena da se pripreme. Dakle, najvažnije dame i gospodo, da sačuvamo mi mir i stabilnost, da nastavimo da radimo i opstrukcija nikada nije bila saveznik demokratije i Narodna Skupština Republike Srbije, kao i danas i juče da nastavi da radi, kao i prethodnih dana i meseci, da nastavi da radi svoj posao kao najviši organ zakonodavne vlasti, jer to građani očekuju, ovaj glas naroda, da Vlada Republike Srbije nastavi da radi svoj posao. Kao što je gospodin Glišić rekao maločas, vide građani ko radi, a ko ruši, vide građani ko ostvaruje rezultate, a ko prema svemu ima destruktivan pristup i uvek protiv, a nikada ne zna konkretno za šta je i nikada konkretan predlog, jer da ima konkretnog predloga, jer da ima bilo kakve inicijative, pa čuli bi ovde u Narodnoj skupštini Republike Srbije. Nedostaju vam mediji? Pa koliko ste prisutni na RTS? Evo ja kao ministar, ne znam koliko sam puta bi za ceo ovaj mandat, možda jednom, možda nijednom, a oni su prisutni svaki dan, ali ja ne merim minutažu, ali svaki dan i nemojte više ljudi da kukate o medijima, o medijima, 24 časa, ovo je sud javnosti. Koliko ja znam, sednice su javne, prenosi ih RTS, evo vam prilike da kažete šta želite. Znate šta je problem, kada kažete, morate da govorite argumentovano i morate da budete spremni da čujete i drugu stranu koja će da izađe takođe sa argumentima i ne pomaže vam ona snaga sile koju ste pokušali da simbolizujete. Dakle, važno je da mi sačuvamo mir, stabilnost i važno je da nastavimo da radimo, važno je da odbranimo našu ekonomiju, neće Srbija podleći pritisku. U periodu kada, to istorija govori, tako je bilo i kroz istoriju, kada smo bili izloženi najvećim pritiscima, kada smo bili izloženi najvećim izazovima, uvek je bilo važno jedinstvo. Srbija je uvek bila jaka onoliko koliko je jedinstvena. Ne shvataju ovi kada kažem sabornost, jedinstvo, zajedništvo, zajednički u borbu za odbranu nacionalnih i državnih interesa, zajednički u borbu protiv destabilizacije Srbije, zajednički u borbu da omogućimo da Srbija nastavi da ide putem napretka, prosperiteta, rasta i razvoja. Što se tiče konkretno, svako od nas naravno ima svoju oblast unutar Vlade Republike Srbije, ali ovo sam morao da kažem, znate, za mene je nekako neprihvatljivo kada, deo ste kolektivnog organa, i to je za ponos, to je čast, to je privilegija, kao deo kolektivnog organa učestvujete u donošenju svih odluka Vlade Republike Srbije. Svako od nas ima obavezu i odgovornost najpre da brani državu, da brani ono što je državna politika, da brani odluke koje smo doneli na Vladi Republike Srbije zajedno, jedinstveno uvek, naravno da uz to obavlja posao za koji je preuzeo odgovornost i da uvek bude spreman da položi račune za ono za šta je preuzeo odgovornost. Onda kažu, pa rekonstrukcija. Šta je tu sporno ljudi? Šta je tu loše posle godinu dana da se pogleda prolazno vreme i da svako položi račune? Naravno da mora tako. Svaka promena je dodatni impuls. Naravno da uvek treba podizati lestvicu naviše jer to je važno za budućnost Srbije. Svako od nas podnosi izveštaj. Naravno, ko je neko ko je, bez obzira što je bez portfelja. To je čast i privilegija unutar Vlade Republike Srbije, ovakve Vlade Republike Srbije, na čelu sa ovakvim predsednikom Republike Srbije. Moja je obaveza koordinacija, mere aktivnosti u odnosima Srbije, ne koristim, juče sam vam rekao, reč dijaspora, sa našim sunarodnicima koji žive u regionu i Evropi i u svetu. Naravno da sam podneo izveštaj. Ne želim da čitam izveštaj. Reći ću vam samo nekoliko ključnih stvari. Naš ključni cilj je da jačamo postojeće i stvaramo još čvršće veze sa našim sunarodnicima koji žive van Srbije i da to učinimo kroz razgovor, kroz dijalog, kroz razumevanje jer smatramo da je to jako važno za buduće vreme, za vreme koje dolazi i da u svemu tome omogućimo dvosmernu komunikaciju, da uvek znamo šta je to što je našim sunarodnicima koji žive van Srbije neophodno i potrebno, da oni znaju šta je potrebno Srbiji, a onda kroz dijalog da sagledamo šta je to šta zajedno možemo da učinimo za Srbiju. To je nešto što nam je nedostajalo u prethodnom vremenskom periodu. To vidim iz brojnih razgovora koje sam imao sa našim sunarodnicima. Da ih ne posmatramo samo kroz doznake, iako to jeste značajan prihod za Republiku Srbiju. Pogledao sam da li je tu ministar finansija, to jeste značajan prihod za Republiku Srbiju. Da ih ne sagledavamo samo kroz doznake, kao velike humanitarce, što oni jesu, ali oni su i patriote kao i svi mi ovde i svi žele nešto da učine za svoju Srbiju. Mi smo se tu opredelili u nekoliko koraka. Pre svega da nastavimo da približavamo Srbiju našim sunarodnicima koji žive van Srbije. Drugi korak je, da pokušamo da umrežimo što veći broj udruženja i organizacija koje okupljaju Srbe van Srbije. Treći korak, da ovde u Srbiji na pravi način govorimo o onome što jesu potencijali naših sunarodnika koji žive van Srbije. Tačno je, oni raspolažu i ljudskim i finansijskim kapitalom. Važno je da o tome govorimo ovde u Srbiji. Ono što smo uspeli u prethodnom vremenskom periodu. Prva stvar i to uvek sa ponosom ističem, da sve važne datume za Srbiju, sve važne i značajne datume za Srbiju, istoriju Srbije obeležavamo kako u Srbiji, tako i van Srbije sa našim sunarodnicima van Srbije. Na taj način Vlada Republike Srbije pokazuje opredeljenost i odgovornost da želi da bude uz svoje sunarodnike koji žive van Srbije. Kada je reč o zajedničkim datumima, nakon Svesrpskog sabora, na moje veliko zadovoljstvo potpisali smo memorandum sa Ministarstvom za međunarodne odnose i evropske integracije. Taj memorandum podrazumeva, pre svega, definisanje jednog zajedničkog i jačeg mehanizma u realizaciji, jer to je naš zajednički cilj. Ja uvek ističem. Nikada građani Srbije u Republici Srpskoj ne mogu da budu dijaspora, niti građani Republike Srpske u Republici Srbiji mogu da budu dijaspora, jer mi smo isti narod. Drina nikada nije bila reka koja je razdvajala dva naroda, već kičma koja spaja jedan isti narod. Upravo polazeći od toga smo napravili memorandum kako bi napravili zajednički mehanizam koji će biti još jači, još snažniji, da bi realizovali cilj koji želimo da postignemo. Naravno da smo akcenat stavili na mlade, pre svega na mlade i tu ću biti veoma kratak. Nešto što je postalo tradicija, za ponos, ja se time zaista ponosim, treća godina za redom organizujemo letnje kampove za naše sunarodnike, za naše mališane koji žive van Srbije, u regionu i van regiona, tri tematska letnja kampa, naučno-obrazovni, eko kamp, sportski kamp i kulturno umetnička društva, organizujemo ih u lokalnim samoupravama. Nemojte me pogrešno shvatiti, Beograd je naš glavni grad, ja obožavam Beograd, ali više volim moje Valjevo, ali obožavam Beograd, ali smatram da deca koja žive van Srbije treba da upoznaju unutrašnjost Srbije i da će tako još više zavoleti Srbiju. Cilj ovih kampova je da uče o kulturi i istoriji i unutrašnjosti Srbije i tako još više da nauče o kulturi i istoriji Srbije i da ih podstaknemo da uvek razmišljaju o Srbiji, da približimo njihovom srcu Srbiju i da onog trenutka, a doći će taj trenutak kada budu donosili ključnu odluku o profesionalnom opredeljenju da se odluče nakon završenih škola i fakulteta da svoje znanje i iskustvo usmere ovde ka Srbiji, da ovde zasnuju porodice i da žive i rade u Srbiji. To je naš cilj. Kada je reč o okupljanju udruženja i organizacija, nakon desetak godina unazad, mi evo već treću godinu za redom okupljamo relevantne predstavnike udruženja i organizacija koje okupljaju Srbe van Srbije i to činimo ovde u Narodnoj skupštini Republike Srbije, jer ovo je kuća svih njih, isti smo narod, kuća svih njih. Prošle godine smo imali preko 250 udruženja i organizacija iz regiona, Evrope i sveta koji okupljaju Srbe van Srbije, razgovarali o onome što je sfera njihovog interesovanja, jer ono što oni nama kažu, pa to je put koji mi moramo i treba da idemo u narednom vremenskom periodu. Kada govorimo o mladima, nešto na šta ja lično želim uvek posebno da stavim akcenat, to su dopunske škole. Mi želimo da sačuvamo naš jezik, našu ćirilicu. Institucionalno u ovom trenutku, kada govorimo o našim mališanima van Srbije, to je moguće putem dopunskih škola. Nastava u dopunskim školama u ovom trenutku se odvija u 22 zemlje i ima precizno 9704 učenika. Verujte mi, to je samo zahvaljujući volji naših mališana da uče srpski jezik, da uče ćirilicu i volje njihovih roditelja, jer nastava se odvija vikendom, to za njih nije obavezno, nastava se odvija vikendom i zahvaljujući, naravno, nastavnicima i nastavnicama koji im predaju. I taj broj iz godine u godinu je sve veći. Mi smo razgovarali sa Ministarstvom prosvete i pokušali da iznađemo način kako da pomognemo u svemu tome. Za svakog prvaka uvek besplatan bukvar, za više razrede lektire, a opremamo sve biblioteke u dijaspori, u regionu, a prema našim analizama u ovom trenutku ima preko 500 biblioteka. Podržali smo u prethodne dve godine ogroman broj udruženja i organizacija koje okupljaju Srbe van Srbije, a koje imaju za cilj kroz svoje programe da se očuva jezik, ćirilica, kultura, istorija, identitet i tradicija. Znate, to su simboli jednog naroda. Ako ne podržimo to, ako ne podržimo naše sunarodnike koji žive van Srbije u tome, nema našeg naroda gde god on živeo. Zato ta podrška mora da postoji. Prošle godine 106 udruženja i organizacija podržali. Postoji i strategija koja je usvojena 2009. godine, ostala mrtvo slovo na papiru. Postoji Zakon o Srbima u regionu i dijaspori 2011. godine, ostao mrtvo slovo na papiru. Da bi pokrenuli čitavu priču, smatrali smo da je važno da razgovaramo najpre sa Srbima u regionu, da nastavimo razgovore sa Srbima u Evropi, koji žive u Evropi, koji žive u svetu, da kroz njihove sugestije i predloge dođemo do određenog modaliteta, jer definitivno ono što je usvojeno 2009. godine po svom modalitetu, po svom sadržaju, pa jel može da odgovori izazovima sa kojima se suočavaju danas u 2025. godini? Apsolutno ne. Ali, nije suština da sedimo u kabinetu i da napišemo strategiju. Suština je da ih saslušamo. Suština je da razgovaramo. Suština je da implementiramo sve ono što jesu zaista njihove potrebe, sve ono što jesu njihove sugestije i predlozi i to činimo drugu godinu zaredom. Ne može to odmah. Možemo, ali ne želimo da naša inicijativa ponovo, kao i ova 2009. godine, ostane mrtvo slovo na papiru. Mislim da je to dobar korak da se ide ka novom zakonu koji bi definisao status Srba u regionu i u dijaspori. Povratnici, to je nešto na šta posebno stavljamo akcenat i o tome sam govorio tokom jučerašnjeg dana i tu imamo veliku podršku lokalnih samouprava. Zato razgovaramo sa predsednicima opština, zato razgovaramo sa gradonačelnicima, jer, rekao sam već, svaka opština i svaki grad ima svoje sugrađane koji žive van Srbije. Mnogi od njih su se vratili. Mi želimo sve da ih obiđemo. Mi želimo sa svima njima da razgovaramo, da bi čuli šta su izazovi sa kojima se oni suočavaju, šta je to što je njima neophodno i potrebno u ovom trenutku, šta su njihovi predlozi. Da li je to administrativne prirode? Da li možemo da napravimo određene podsticajne mere koje bi im pomogle da ostvare neke svoje biznis planove ovde u Srbiji? Ili da nastave svoje, da im pomognemo. Mnogi su došli u Srbiji i nastavili svoje poslovanje ovde u Srbiji. Želimo lokalne samouprave da podstaknemo da razmišljaju o svojim sugrađanima koji žive van Srbije. Zašto? Zato što je mnogo uspešnih privrednika, verujte mi, iz svake opštine, iz svakog grada, koji posluje, da li u Nemačkoj, da li u Španiji, u bilo kojoj državi, a da lokalne samouprave to ne znaju. Jedan primer dobre prakse - Veliko Gradište. Veliko Gradište je opština koja ima 15 hiljada stanovnika i 5.000 stanovnika koji žive van Velikog Gradišta. Dragan Milić, kao iskusni predsednik opštine, shvatio je da je veliki potencijal u njegovim sugrađanima koji žive van Velikog Gradišta, pozvao uspešne ljude, seo sa njima i rekao - naša razvojna šansa je turizam. Kako izgleda danas Veliko Gradište? Jel turistička atrakcija? E, to je ono što želimo da postignemo. Želimo da povežemo lokalne samouprave kroz investicione konferencije sa našim uspešnim privrednicima, uz podršku, naravno, velikog broja i ministarstva i institucija Republike Srbije, da predsednici opština i gradonačelnici mogu da predstave svoje potencijale i da na taj način zaintrigiraju naše uspešne poslovne ljude koji u ovom trenutku rade van Srbije da ulažu, da nastave da ulažu, da zapravo svoj posao nastave i ovde, da ga razviju i ovde u Srbiji. Mi smo već počeli ove godine okupljanje, kroz dve manifestacije naših mališana. Na prvoj je, reći ću vam kratko, iz 12 država bilo preko 120 mališana, na drugoj iz 16 država čak preko 150 mališana. Ali, ono što želim posebno da istaknem, u narednom vremenskom periodu, i to je zaključak okupljanja svih udruženja i organizacija koje smo imali prošle godine ovde u Narodnoj skupštini Republike Srbije, to je jedan od zaključaka, jer oni žele da štite nacionalne i državne interese u državama gde žive i žele da šire istinu o svemu onome što se dešava na prostoru KiM, istinu o "Oluji", istinu o svemu. Nemamo mnogo medija, svesni smo toga. Zatvoren nam je prostor u medijima. Ali, zato imamo udruženja, imamo naše ljude koji mogu o tome da govore. Pokrenuli smo inicijativu pod nazivom "Srpski nacionalni interes juče, danas i sutra". Nismo to uradili slučajno baš ove godine, jer ove godine je 30 godina "Oluje", ove godine je 30 godina stradanja Srba, dajte da mi govorimo o istini o Srebrenici, a ne da nam govore oni koji kažu da su Srbi genocidan narod, 30 godina od Dejtonskog mirovnog sporazuma. Dakle, ovo je zahtev naših sunarodnika. Oni traže da napravimo najeminentniji sastav ljudi, ljude od imena, zvanja, znanja i struke, koji će da razgovaraju sa našim sunarodnicima, a oni će kasnije tu priču da šire. Znate kako, jedan gospodin u Švedskoj mi je rekao - meni to mnogo znači, jer, ja ću to čuti od vas, ali mi je mnogo važnije da ubedim pet Šveđana da sam u pravu, jer znam da svi vi mislite da sam u pravu, svih vas 50 koji sede ovde, ali mi je daleko važnije kad čujem da ubedim pet Šveđana i da tu priču širim. Ja vidim da je to mnogo zasmetalo svima. Vidim i pojedine nazovite medije kako i na koji način komentarišu i karakterišu. Ali, bez obzira na sve, ja želim da im poručim - mi ćemo ovo da radimo i mi ćemo da širimo istinu o stradanju srpskog naroda van Srbije, svidelo se to njima ili ne, na ma kakve reakcije nailazili, ali ćemo to raditi. Ono što je još jedna od inicijativa jeste platforma koju smo predložili Vladi Republike Srbije, digitalna platforma za povezivanje pripadnika dijaspore, Srba u regionu i nadležnih subjekata u Republici Srbiji, da se saberemo i da znamo koliko nas konačno ima, da to uradimo na jedan sistematičan način, a ujedno ćemo da unesemo jednu pravičnost i pravednost. Jer, znate, uglavnom kad raspišete konkurse za nevladine organizacije, za udruženja, onda, nažalost, imate one profesionalce koji dobro rade svoj posao pa napišu sjajne programe. Znaju oni odlično i da opravdaju sve to. Ali, nepravedni budete prema onima koji stvarno i žele da rade i imaju iza sebe rezultate, ali, eto, ne mogu da napišu kvalitetan program. Ovde ćemo da imamo sve, sva udruženja koja se bave ovom temom, a to će da objedini veći broj ministarstava, pa se neće desiti da njih deset dobiju sve a da ostali ne dobiju ništa, nego pravična i pravedna preraspodela. Želim još jednom da vam zahvalim, ono što je i gospodin Glišić uradio, na hrabrosti i želim da vam zahvalim na odlučnosti, želim da vam zahvalim na tome što ste u pravom smislu reči glas naroda i što ste uvek spremni na demokratsku raspravu i na demokratsko sučeljavanje mišljenja. Ja ću svoje izlaganje završiti sa porukom kojom završavam svako izlaganje kada se obraćam našim sunarodnicima van Srbije. Rekao sam da je jedinstvo najvažnije u ovom trenutku, a moja poruka je - Jedinstveni, gde god bili! Živela Srbija! 

ELVIRA KOVAČ: Zahvaljujem. Reč ima ministar Nenad Popović. Izvolite. 

NENAD POPOVIĆ: Dame i gospodo narodni poslanici, prvi potpredsedniče Vlade, gospodo ministri, ovo su veoma važni zakoni, veoma važni za ekonomiju Srbije i budućnost. Ali, pre svega, želim da osudim nasilje koje je bilo, koje se dešava na ulici i osudimo nasilje koje je bilo ovde u Skupštini. Treba potpuno podržati snažno našeg predsednika Vučića koji se bori za Srbiju iz sve snage, čoveka koji je stvorio ovo srpsko ekonomsko čudo o kome govore svi u svetu. Nema zemlje gde nisam bio u poslednjih nekoliko godina, a da ne pričaju o srpskom ekonomskom čudu. Zaista, imati ovakve ekonomske pokazatelje koje danas Srbija ima sa najvećim rastom ekonomije u Evropi je za svaku pohvalu. To je zasluga predsednika Vučića. Što se tiče ovih zahteva koji su bili, zahtevi su svi ispunjeni. Sada je potreban dijalog. Samo dijalogom se sve rešava. Ništa nećemo rešiti time što se ljutimo ili ne prihvatamo dijalog. Jedina mogućnost za rešenje svakog problema je samo dijalog i ja sve pozivam na taj dijalog. Naravno, ovo nasilje koje se desilo u Skupštini je za svaku osudu i neprihvatljivo. Tako se ne radi nigde u svetu, a ova slika koja je poslata iz ove Skupštine zbog tog nasilja je za našu ekonomiju jako loš signal stranim investitorima. Ova slika je obišla praktično celu zemaljsku kuglu, ta slika nasilja pokazuje da neke stvari u Srbiji nisu stabilne. Znate kako investitori gledaju, njima je najvažnija stabilnost, ali bez obzira na to Srbija je jaka, Srbija će ekonomski da nastavi da raste kao što je rasla ovih 12, odnosno 13 godina, tu nema nikakve dileme. Rešiće se ovi problemi. Još jednom želim najoštrije da osudim svako nasilje i ovu lošu sliku koja se desila u Skupštini i da snažno podržimo politiku našeg predsednika Aleksandra Vučića i politiku ove Vlade jer zaista ovim rezultatima možemo da se ponosimo. Kao ministar zadužen u Vladi za međunarodnu ekonomsku saradnju želim pre svega da istaknem da su ovi zakoni veoma važni. Srbija ima najveći rastu Evropi. Imamo izvanredne i stabilne finansije. Najveća zasluga zaista tu pripada predsedniku i ministru finansija koji su odradili lavovski deo posla da danas praktično posle dobijanja ovog investicionog rejtinga, a prvi smo u južnoj Evropi koji smo, u istočnoj Evropi koji smo dobili ovaj investicioni rejting, mi imamo mogućnost privlačenja i sredstava, ali i privlačenja investicija na mnogo bolji i kvalitetniji način čak nego i do sada. Takođe, treba reći da sa rastom ekonomijom izvanredno posluju mnoga naša preduzeća, raste i izvoz. Našim preduzećima, našoj privredi su potrebna nova tržišta. Potrebne su nam investicije. Sa jedne strane izlazak naših privrednika na nova tržišta. Ne smemo da budemo orjentisani samo na jedno tržište. Izvanredno je što najveći deo našeg izvoza ide u EU, ali tu postoji i opasnost kada imao mono klijenta. Evo, pokazuju sad ove velike promene u svetu, tektonske promene u svetu i ekonomiji sa uvođenjem novih carina za evropske proizvode, sa uvođenjem novih carina za proizvode iz Kine, koje je Amerika uvela iz Kanade takođe. Kažem, mi smo deo Evrope i mi ćemo isto osetiti neke posledice tih tektonskih poremećaja. Zato, ponavljam to već 15, 20 godina, stalno moramo da idemo na nova tržišta. Od momenta kada je formirana ova Vlada najveću koncentraciju moj Kabinet i ja smo posvetili razvoju baš novih tržišta ili daljem razvoju već postojećih tržišta. Tu, pre svega, mislim na razvoj saradnje sa evroazijskom ekonomskom unijom sa kojom imamo potpisan Sporazum o slobodnoj trgovini. Članice evroazijske ekonomske unije su Rusija, kao najveća zemlja, Belorusija, Kazahstan, Kirgizija i Jermenija, ali takođe i odmah sa njima, iako nisu deo evroazijske unije, su Azerbejdžan i Gruzija jer su sve te ekonomije zaista međusobno i jako povezane. Srbija zahvaljujući ugledu naših privrednika, zahvaljujući ugledu predsednika, zahvaljujući ugledu ove Vlade ima fantastičan pristup ovim tržištima i imamo otvorena vrata. Takođe, kinesko tržište koje je danas zaista tržište broj dva u svetu i gde mi sa Zakonom o slobodnoj trgovini koji imamo i sa Evroazijom, sa svim zemljama Evroazije i sa Kinom imamo neviđene mogućnosti za plasman naših proizvoda, a sa druge strane za privlačenje investicija u našu ekonomiju, uvek izlaz na nova tržišta za naše privrednike i privlačenje investicija iz ovih zemalja. Takođe, veliku pažnju smo posvetili još na dva zaista zahtevna tržišta, jedno koje je u poslednjih 10 godina razvijano, to je tržište Ujedinjenih Arapskih Emirata, i tržište Saudijske Arabije koje tek treba da razvijamo. Jedno i drugo tržište su sa ogromnim potencijalom. Ono što se dešava, taj ekonomski bum koji se dešava u Ujedinjenim Arapskim Emiratima gde su prisutne sve praktično zemlje sveta i onaj proces koji se događa sada u Saudijskoj Arabiji gde se očekuje da sledećih 20 do 30 godina bude glavno tržište za praktično celu Evropu, a i ostale zemlje sveta, pokazuju da mi koji imamo izvanredne političke odnose naši ekonomski odnosi isto tako i na tržištu Evroazije i na tržištu Emirata i Saudijske Arabije ne prate odlične političke odnose. Želja nam je da na svaki mogući način približimo našu ekonomiju i u jednom i u drugom smeru na ovim zahtevnim tržištima. Četvrto tržište, ništa manje važno, verovatno u mnogim godinama zaboravljeno, ali ne samo od nas, zaboravili su ga mnogi u Evropi i sada žale za tim, to je tržište Afrike. Predsednik Vučić je u poslednjih sedam, osam godina otvorio ova tržišta, otvorio nam vrata i dobili smo zadatak da probijamo ova tržišta za naše privrednike jer potencijali i današnja situacija na tim tržištima, a tu su sada u poslednjih pet, šest godina ponovo prisutne sve zemlje sveta. Kina je najviše prisutna na tržištu Afrike, ekonomski broj jedan apsolutno, Rusija se posle ovoga što im se desilo sa Evropom ponovo vratila na to tržište, ali evo daću vam primer Amerika radi na svaki mogući način da uđe na to tržište. Francuska i Engleska koje su imale najveće kolonije tamo su na neki način izgubile bitku danas sa Kinom, sa Rusijom i sa nekim drugim zemljama, ali aktivno učestvuju, tu su, i dalje je njihov uticaj ogroman. Evo, uzeću vam samo primer Ujedinjenih Arapskih Emirata koji nisu najveća ekonomija, ali dugoročno razmišljaju. Poznati su, njihov predsednik je poznat kao neko ko razmišlja dugoročno, kao što i naš predsednik i naša Vlada tako razmišljaju. Emirati imaju otvorene ambasade u svim afričkim zemljama, bukvalno u svim, i to pokazuje koliki značaj i kolika je budućnost tog tržišta za sve zemlje, jer ako želimo da pomognemo našim privrednicima mi moramo učiniti sve kako bi za proizvode o kojima govorimo otvorili ova tržišta. U ovom vremenu ću probati kratko tema koje su veoma važne. Počeću od Rusije sa kojom imamo tradicionalne izvanredne odnose. Tri godine se nije sastajao Mešoviti komitet. Mi smo imali zadovoljstvo da u novembru prošle godine sa predsedavajućim sa ruske strane Mešovitog komiteta, to je njihov ministar ekonomije, gospodin Rešetnjikov, imali smo priliku da ga ugostimo ovde u Republici Srbiji. Zaista, oduševljen je potencijalima Srbije u ekonomiji i potencijalima saradnje sa Ruskom Federacijom i na ovom Mešovitom komitetu gde smo imali prisutno praktično predstavnike svih ministarstava iz Vlade Republike Srbije, predstavnike državnih agencija, Privredne komore Srbije, uspostavljeni su odlični kontakti i ono što je najvažnije taj politički odnos između Srbije i Rusije, politički odnos dva predsednika, politički odnos dve vlade i građana Rusije i Srbije daje nam izuzetne potencijale. Mi smo jedina zemlja koja ima praktično slobodan dostup na rusko tržište bez carina, ali smo i mi prema Rusima izvanredno korektni kao niko u svetu. Mi smo jedina zemlja u Evropi koja im nije uvela sankcije. Znate, velika je zahvalnost naših ruskih prijatelja kada znaju da avioni „Er Srbije“ svaki dan lete u Moskvu, lete u Sankt Petersburg. Do skora su leteli i u Kazanj i u Soči. Daće Bog pa će opet da lete. Veliki su zahtevi i iz drugih gradova, iz Jekateringburga, iz Nižnjeg Nonvgoroda, da se otvore linije ka tim gradovima i taj potencijal kada imamo avionsku vezu, kada naši privrednici mogu slobodno da lete, građani doprinosi i razvoju turizma, razvoju kulture, razvoju privreda i težimo ka tome da približimo naše ekonomske odnose makar malo da budu viši, da dosegnu makar 10% onih fantastičnih ljudskih i političkih odnosa koje imamo sa našim ruskim prijateljima. Srbija je jako poštovana u Rusiji kao niko, jer vodi, kako oni kažu i kako i mi govorimo stalno, sopstvenu slobodnu i nezavisnu politiku, a kako Rusi kažu – malo je takvih država u svetu koje vode takvu politiku i koje imaju svoje jasne stavove. Ono što planiramo u ovoj godini da podignemo nivo ekonomske saradnje. Najveći nivo ekonomske saradnje smo imali u 2022. godini pre početka specijalne vojne operacije. Naš trgovinski obrt sa Rusijom je u tom trenutku bio 4,3 milijarde evra, što je bio istorijski najveći obrt. To je maksimum, ali zbog specijalne vojne operacije on je u 2023. i 2024. opao, u obe godine oko 20 do 22% zbog sankcija i zbog pre svega otežanih logističkih i transportnih puteva. Naravno, za naše prehrambene proizvođače to tržište je od izuzetne važnosti, naše jagode, maline, povrće, voće, sirevi, meso, mesne prerađevine su izuzetno cenjene. Naravno, moram da kažem vina su takođe cenjena. Nažalost, mi još uvek imamo velike probleme sa količinama, Rusi mogu da apsorbuju verovatno i 10, i 15, i mnogo više puta i mnogo veće količine nego što bi bile te o kojima govorimo, ali treba da se trudimo i težimo ka tome da što više promovišemo naše proizvode na ovom zahtevnom tržištu. Nevezano od ovog čistog ekonomskog dela hteo bih da istaknem da smo na mešovitom komitetu razgovarali i o velikoj pobedi. Ova godina je veoma značajna i za Rusiju i za Srbiju, ove godine je 80 godina pobede nad Nemačkom, nad nacističkom Nemačkom, i na njenim saveznicima. Tako da, 9. maja očekujemo veliku paradu pobede na Crvenom trgu, gde će prisustvovati i naš predsednik i gde će prisustvovati n naš vojni orkestar, naša garda. Ali, takođe, mislim da kao nikada do sada, siguran sam da ćemo i ovde u Beogradu obeležiti i ovaj najznačajniji datum, verovatno jedan od dva najznačajnija datuma u 20. veku, 80 godina od pobede nad nacističkom Nemačkom. Biće jako lepo na Crvenom trgu kako ponovo marširaju zajedno naši i ruski vojnici. Pred nama je april i maj mesec kada ističe ugovor za gas. Srbija je pre ravno tri godine potpisala ugovor o gasu, o snabdevanju gasom, od 2022. do 2025. to je bio dogovor dva predsednika, predsednika Putina i predsednika Vučića. Predsednik je postigao najbolji dogovor za Srbiju i Srbija ima najnižu cenu gasa u Evropi, nekoliko puta jeftiniju nego što plaća najveći broj zemalja u Evropi. To je ogroman impuls za našu ekonomiju, to je ogroman impuls za našu privredu, za našu energetiku. Siguran sam da će u narednim mesecima, svi neumorno rade na tome, da se do 31. maja kada ističe ovaj ugovor, potpiše novi ugovor na tri, pet, sedam ili deset godina, u zavisnosti od dogovora i da Srbija, siguran sam, ponovo će imati najbolju cenu gasa u celoj Evropi, veoma važnu za razvoj naše ekonomije. Takođe, zajednički se rešavaju problemi oko NIS-a i postoji veliki potencijal za razvoj u železnicama. Urađeno je mnogo ruske železnice, ruska kompanija „Eržedej“ je uradila mnogo na razvoju pruga u Srbiji. Zainteresovani su i za dalji nastavak saradnje u ovoj oblasti. Što se tiče poljoprivrede, kratko da se vratim, u 2022, 2023, 2024. godini mi smo izvezli poljoprivrednih proizvoda u iznosu, u 2024. godini za osam meseci, imam egzaktne podatke, u iznosu od 210 miliona dolara, a uvezli smo 71 miliona dolara. Suficit je na našoj strani i najveći deo od onoga što smo izvozili je bio orijentisan baš tada na prehrambene proizvode, ali takođe prisutni su bili i drugi proizvodi. Naša semena koja su izuzetno kvalitetna jako su popularna na ruskom tržištu i dobili smo ponudu da se otvori zajedničko preduzeće u Rusiji kako bi se obim izvoza semena uvećao ne dva ili tri puta, nego verovatno i deset puta. Naravno, tu postoje neka ograničenja oko zaštite intelektualne svojine, ali siguran sam da u narednom periodu o tome može da se razgovara. Do skora su postojala i neka kvantitativna ograničenja na izvoz jestivih ulja i margarina iz Ruske Federacije, ali sa naše strane je ta mera ukinuta pre dve nedelje, tako da postoji apsolutno slobodan uvoz koji se tiče ne samo uvoza iz Ruske Federacije, nego uvoza iz cele Evroazijske unije. Na kraju, ako mogu da dodam, nemam mnogo vremena, a nastavićemo i sutra, što se tiče sfera informaciono komunikacionih tehnologija, novih tehnologija i svega što je vezano i za veštačku inteligenciju, digitalizaciju, mnoge ruske kompanije su za ove tri godine otvorile svoje kompanije u Srbiji. Zaista su dobro dočekane sa srpske strane. Tu je nekoliko desetina hiljada ljudi, verovatno i preko 150 hiljada Rusa je došlo u Srbiju. Veliki broj njih se bavi baš ekonomijom, pre svega novim tehnologijama, IT, digitalizacijom i mogu da kažem po podacima koje imam iz Ministarstva privrede, iz APR iz juna meseca 2024. godine u ekonomskom sistemu Srbije je trenutno aktivno 2128 privredih društava čiji su vlasnici pravna ili fizička lica iz Ruske Federacije. Takođe, imamo i 7300 preduzetnika koji su državljani Ruske Federacije i koji su veoma aktivni i razvijaju svoj biznis u Srbiji. Ono što je veoma važno, počeli su ogromnu i zaista veliku saradnju sa našim IT kompanijama, ne samo horizontalno između Rusije i Srbije, nego takođe zajednički izlazak na treća tržišta. Osim Beograda, naglo izrasta u velike IT centre, postaju i Novi Sad, kažem, već su veliki i ozbiljni IT centri cele jugoistočne Evrope, i Novi Sad, i Niš i Kragujevac, verujem uskoro i drugi gradovi. Zahvaljujući pre svega što je Vlada Republike Srbije u prethodnom periodu uložila ogromna sredstva u digitalizaciju srpske ekonomije i javnog sektora, ulažu se velika sredstva u izgradnju inovacione infrastrukture, naučno-tehnoloških parkova, inovacionih habova, inovacionih centara, centara kompetitivnosti i siguran sam da ćemo u budućem periodu još više raditi na razvoju naše IT industrije i kompanija koje se bave novim tehnologijama. Hvala još jednom. 

ELVIRA KOVAČ: Hvala. Poštovani narodni poslanici, zbog obaveza ministara vezano za državnu posetu, sada završavamo rad za danas. Nastavak sednice je sutra u 10.00 časova. Hvala.
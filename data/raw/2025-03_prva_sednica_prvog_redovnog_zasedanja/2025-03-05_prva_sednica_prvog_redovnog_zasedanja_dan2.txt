ANA BRNABIĆ: Dobar dan svima. Poštovane dame i gospodo narodni poslanici, nastavljamo rad Prve sednice Prvog redovnog zasedanja Narodne skupštine Republike Srbije u 2025. godini. Na osnovu službene evidencije o prisutnosti narodnih poslanika konstatujem da sednici prisustvuje 129 narodnih poslanika. Radi utvrđivanja broja narodnih poslanika prisutnih u sali molim vas da ubacite svoje identifikacione kartice u poslaničke jedinice. Molim samo ministre da izbace svoje kartice. Konstatujem da je primenom elektronskog sistema za glasanje utvrđeno da je su u sali prisutna 123 narodna poslanika, odnosno da postoje uslovi za rad Narodne skupštine. Obaveštavam vas da je sprečen da sednici prisustvuje narodni poslanik Đorđo Đorđić. Pre nego što pređemo na pretres u pojedinostima o Prvoj tački dnevnog reda, odnosno Predlogu zakona o izmenama i dopunama Zakona o visokom obrazovanju, želim da vas obavestim o jednoj važnoj stvari, jednoj maloj ali značajnoj pobedi za Srbiju. Upravo sam bila na liniji, razgovarala sa šeficom naše delegacije u Parlamentarnoj skupštini Saveta Evrope, Biljanom Pantić Piljom, koja me je obavestila da smo uspeli da sa dnevnog reda Političkog komiteta Parlamentarne skupštine Saveta Evrope skinemo zahtev tzv. lažne republike Kosovo da budu specijalni gost na Političkom komitetu. Velika zahvalnost našoj delegaciji, šefici naše delegacije na velikoj borbi, to više nije čak ni na dnevnom redu. Neće ni biti glasanja o tome. Tako se bori za Srbiju. Velika zahvalnost našim prijateljima iz Španije, velika zahvalnost prijateljima iz IPP koji su nam pružili podršku, tako da smo imali većinu kako bi uspeli da skinemo tu tačku sa dnevnog reda Političkog komiteta Parlamentarne skupštine Saveta Evrope. Dobro je što imamo dobre vesti. Odmah da počnemo dan sa njima za čitavu našu zemlju. Nastavljamo dalje. Vi ste primili amandmane koji su podneli narodni poslanici na Predlog zakona. Pošto je Narodna skupština juče obavila i završila načelni pretres, saglasno članu 157. stav 3. Poslovnika Narodne skupštine, otvaram pretres Predloga zakona, u pojedinostima. Na član 2. amandman je podneo Narodni poslanik Marijan Rističević. Da li želite reč?

MARIJAN RISTIČEVIĆ: Dame i gospodo narodni poslanici, podneo sam amandman na ovaj zakon. Smatram da pobuna koja je tzv. studentska, da je na određen način izazvana, pre svega pobunom profesora i dekana. Ne verujem da studenti stoje iza ovih zahteva. Ne znam da li mi je ovo 40 ili 54 studentski zahtev, bez obzira što smatram da će nam profesori na određen način uzeti novac, a da će se pojaviti 51 ili 61 studentski zahtev, ja ću bez obzira na tu vrstu sumnje glasati ovaj zakon. Dame i gospodo narodni poslanici, pošto se bavim poljoprivredom ja sam pratio stanje na poljoprivrednim fakultetima. Tražio sam da posetimo, kao Odbor za poljoprivredu, šumarstvo i vodoprivredu, da posetimo poljoprivredne fakultete i da vidimo šta im nedostaje, odnosno da podržimo studente koji žele da studiraju, studente, a ne plenumaše, da podržimo njihova ustavno pravo na obrazovanje i da vidimo šta je to potrebno poljoprivrednom fakultetu da počne da motiviše studente da to upišu. Dame i gospodo narodni poslanici mi treba da ostvarimo prihode iz investicija koje se trenutno sprečavaju, iz tog rasta da povećamo plate i penzije, uglavnom gotovo svim građanima u Republici Srbiji. U ovom trenutku mi smo onemogućeni i smisao je da što više ljudi se angažuje oko realne privrede, odnosno da tako stvaramo novac koji zajedno treba svi da podelimo. Ja sam pogledao koliko je studenata ove godine upisalo poljoprivredni fakultet. U Novom Sadu od broja koji je mogao da bude upisan, upisano je svega 37%. Dakle, na poljoprivrednom fakultetu u Novom Sadu jednom poljoprivrednom regionu Vojvodine, koja je takođe u Srbiji, upis studenata na Poljoprivrednom fakultetu je bio 37%. Dame i gospodo narodni poslanici, u istom Novom Sadu na Filozofski fakultet je upisalo preko 80% iako je po planu upisa studenata takođe bio mnogobrojniji od Poljoprivrednom fakulteta, preko 80% je upisalo Filozofski fakultet, a samo 37% je upisalo poljoprivredu. Ja se pitam da li će ova država biti država poljoprivrednih inženjera u poljoprivrednom regionu ili će to biti država filozofa? Ja mislim da je filozofa previše, da nam u poljoprivredi u realnoj privredi treba više studenata, neko ko će zahvaljujući obrazovanju da pravi veći dohodak, odnosno da posle možemo svi više da podelimo. Upisa na Poljoprivrednom fakultetu u Beogradu je nešto veći, zahvaljujući nekim specijalnim odeljenjima za tehnologiju i on je negde oko 48%. Dakle, to su razlozi bili da vidimo zašto su studenti demotivisani, zašto treba posetiti poljoprivredni fakultet u Novom Sadu i fakultet u Beogradu da vidimo šta to njih sprečava, odnosno šta demotiviše naše mlade da mogu da ne budu samo filozofi, jer ne očekujemo od filozofa da voze traktor, da leče krave, stoku i tako dalje, mada mislim za neku vrstu stoke specijalno, juče sam se uverio da tu pomoći nema. 2/1 VS/LŽ 10.15 – 10.25 Dakle, dame i gospodo narodni poslanici ja se bojim da ćemo potrošiti pare, ali ću glasati za to da damo mogućnost da pobuna profesora, ili kako to zovu pobunu plenumaša, jedne nezakonite organizacije koja nezakonito oduzima zgrade fakulteta, koja nezakonito blokira puteve, koja nezakonito sprečava Ustavom garantovana prava na rad, koja nezakonito sprečava pravo na slobodu kretanja, koja nezakonito sprečava, rekao sam već, pravo na obrazovanje, dakle, da damo šansu, kako to kažu šansu miru. Mada ja lično verujem da će probati nasilno da dođu na vlast. Na kraju mog govora, mogu da podsetim na Ustav i one naše političke protivnike koji traže prelaznu vladu. Dakle, ja sam od onih koji neće glasati ni po koju cenu da se ta prelazna vlada njima omogući zato što sam ja jedna od osoba, svi ste vi od osoba, koja je deo suvereniteta građana prenet na nas, a mi to prenosimo na Vladu, prenosimo na određen način preko Vlade prema nekim drugim javnim preduzećima, ustanovama itd. Znači, suverenitet građana na određen način počiva na nama. Ustav kaže član 2. – da niko ne može da prisvoji suverenitet građana niti uspostavi svoju vlast, nijedna grupa ni pojedinac da uspostavi svoju vlast bez slobodne izražene volje građana. Ta slobodno izražena volja građana se ostvaruje na izborima i pušku da upere u mene, ja neću dozvoliti sebi taj luksuz da glasam za nešto što je mimo slobodno izražene volje građana. Hvala. 

ANA BRNABIĆ: Hvala vam. Reč ima narodni poslanik Marko Atlagić. Izvolite. 

MARKO ATLAGIĆ: Poštovana predsednice Narodne skupštine, poštovani članovi Vlade, uvaženi narodni poslanici, poštovani građani Republike Srbije, dozvolite najpre da osudim divljačko divljanje u ovoj Narodnoj skupštini juče od strane opozicionih narodnih poslanika. Neko reče da je dugo godina poslanik i da se bavi politikom, a moja malenkost se bavi od prvih demonstracija 1967, 1968. godine, kada sam upisao prvi put fakultet pa do danas, ali uvek sam radio kao prosvetni radnik, a bavio se politikom iz patriotskih razloga. Nikada u svom životu nisam video kao juče divljanje ovde u Narodnoj skupštini od strane narodnih poslanika opozicije. Ja ih zaista molim da to više ne rade. Sada, dozvolite pre nego što pređem na ovaj Zakon o visokom obrazovanju da kažem još dve rečenice o obojenoj revoluciji, pošto se s tim kako neki već znaju, bavim malo i u teoriji i u praksi. Vi znate, poštovani građani, vi koji pamtite, koji ste juče to rekli, da su Srbe iz Otpora podučavali izbornim manipulacijama za izbore 2000. godine, i da je bila manipulacija sa izborima, ali ne samo ti, nego i subverzivnim aktivnostima. Tako je jedan bivši narodni poslanik danas političar koji stalno proziva predsednika države Aleksandra Vučića, citiram - mi smo formirali paravojne formacije od vojske i policije, itd, i tako smo išli rušiti vlast, završen citat, Njujork Tajms 2000. godine, a radi se o Velji Iliću, ja nemam problem da to kažem. Bilo je to programirano i danas prilikom ovih izbora, zašto da to ne kažem, isto su pre ovih izbora na primeru tobože, krađe pokušali obojenom revolucijom da sruše vlast u izborima. Vi znate, 2000. godine, Koštunica nije pobedio, on je dobio većinu u prvom krugu, ali nije apsolutnu većinu, citiram sada jednog Amerikanca koji kaže – mi smo im naredili da drugog kruga uopšte ne bude, bez obzira na rezultate, a onda su došli ovde isto kao juče, da zapale Skupštinu, je li, i zapale te rezultate. Dakle, to je što se toga tiče, tako su osvojili vlast 2000. godine, spalili glasačke kutije, zapalili Dom Narodne skupštine, sebe proglasili za pobednike. 2/2 VS/LŽ Vidite, ja neću sada o tom više da govorim, ali dozvolite samo jedan citat, to najbolje opisuje jedna Amerikanka, Dajana Džonston, citiram – 5. oktobra 2000. godine na krilima narodnog slavlja, zbog rušenja Slobodana Miloševića, koje se graničilo sa pijanstvom, Srbiju je u jagmi za vlast samleo stampedo nestručnih, gramzivih i bahatih ljudi, uobraženih lidera, fiktivnih političkih partija, samoproglašenih eksperata, polusveta svih kalibara i profila koji su sebe proglasili za revolucionarne pobednike, a državu i sve u njoj za svoje taoce, završen citat. To su i danas, juče pokušali isti ti ljudi, ako ne oni, onda njihovi kćeri i sinovi. Onda su, dozvolite samo još dve rečenice, Slobodana Miloševića prodali Haškom tribunalu, toj monstruoznoj, nezakonitoj nakazi od suda, ili kako reče jedan Amerikanac, citira sprdnji od suda, završen citat, zbog prodaje Slobodana Miloševića Haškom tribunalu, opozicija, ovi koji su danas opozicija nisu počinili samoubistvo kao što je to učinio Juga iz Kariot, prilikom prodaje Isusa Hrista Rimljanima, i nisu se kao u Geteovom Faustu pokajali što su dušu đavolu prodali, a nisu povratili ni novac ni Miloševića natrag. Toliko o obojenoj revoluciji, poštovani građani valjda možete danas prepoznati kako se dešava ova obojena revolucija. Pređimo sada na Zakon o visokom obrazovanju. Poštovani studenti, poštovani profesori, svi zahtevi što se tiče studenata su ispunjeni. Ja ću ići tačku po tačku da se vidi da su oni zaista ispunjeni. Predložene izmene i dopune Zakona o visokom obrazovanju, u prvom redu radi profesora univerziteta i građana, s njim se postiže dostupnost visokog obrazovanja većem delu studenata i onih sa sela i ovih iz grada. Zašto? Upravo tako što se školarina koju plaćaju samofinansirajući studenti, na visoko školskim ustanovama će se umanjiti za 50% direktno, refundacijom studentima iz budžeta RS. To je važno. To prvi put sada radimo, zahvaljujući predsedniku Vlade Milošu Vučeviću, zahvaljujući predsedniku države i zahvaljujući predsednici Skupštine Ani Brnabić. Izmene i dopune zakona ove koje raspravljamo o visoko obrazovnom, doprineće i unapređivaće kvalitetu visokog obrazovanja. Kako, pa kroz veća izdvajanja iz budžeta za rashode i za zaposlene, i materijalne troškove i visoko školskih ustanova. Izmenama, poštovani profesori i studenti, se precizira da osnivač, a to znači država, obezbeđuje sredstva visoko školskoj ustanovi, a znači univerzitetima i fakultetima, za stalne materijalne troškove i druga primanja zaposlenih u skladu sa kolektivnim ugovorom u celosti, ponavljam još ovu rečenicu, jer vidim da nisu razumeli, jedan deo profesora ili se prave. Dakle, materijalne troškove i druga primanja zaposlenih u skladu sa kolektivnim ugovorom u celosti. Na dalje, prvi put uvodi se obaveza države odnosno osnivača da osigura sredstva za troškove akreditacije studentskih programa i ne samo njih, nego i ustanova u Republici Srbiji, ali troškove relevantnih međunarodnih akademskih akreditacija. Ovo posebno podvlačim, poštovani profesori, studenti, nikada pre nije se ovo radilo, prvi put i još jednom naglašavam se uvodi obaveza sa ovim izmenama zakona osnivača da osigurava sredstva za troškove akreditacije studentskih programa i ustanova. Profesori znaju i dekani da su to oni sami fakulteti plaćali do sada, a ne država i malo li je boga mi? 3/1 GD/LjL 10.25-10.35 Isto tako će doći do usklađivanja sa osnovicama za obračun i isplate plata sa preduniverzitetskim obrazovnim ustanovama. Šta to znači? Sa osnovnom i srednjom školom osnovice će biti iste, to su tražili i to se ispunjava. Želim danas da to otvoreno i javno kažemo, tačku po tačku. Predloženim izmenama i dopunama unapređujemo i relevantnost visokog obrazovanja. Kako? Pa, uvođenjem programa postdoktorskog usavršavanja. Šta je to, poštovani profesori i građani? Mogu organizovati univerziteti, odnosno naučne organizacije u sastavu univerziteta. Profesori znaju šta su to naučne organizacije, da ne idemo u širinu. Dakle, i to se uvodi. Uvode se mikro kredencijali radi stručnog osposobljavanja lica sa stečnim srednjim i visokim obrazovanjem, prvi put, mi to do sada, koliko je meni poznato, radim 23 godine u visokom obrazovanju, dakle, prvi put, sa stečenim srednjim ili visokim obrazovanjem u skladu sa potrebama tržišta rada kao program obrazovanja čitavog života ili kako bi neki rekli - celoživotnog učenja. Evo ga, tu je. To smo aminovali ovim zakonom. Izradiće se sertifikat u vrednosti do najviše 15 bodova. Ono što je vrlo važno, a sa kojim se ja nisam složio lično ali ću poštovati većinu, uvodi se veća autonomija univerziteta kroz sastav organa upravljanja univerziteta, tako što će predstavnici osnivača u organima imati sada manje nego što su do sada imali, dakle u korist fakulteta. To je, poštovani građani i poštovani studenti, sve i jedan zahtev profesora i studenata ispunjen. Da li je to dobro? Smatram da je dobro. Jedino što se tiče autonomije univerziteta, ja neću danas to govoriti ovde nego predlažem Odboru za obrazovanje da to slušanje imamo o tome i pozovemo sve dekane fakulteta i rektora pa da to jednom raspravimo. Poštovani građani, kako vidite, svi zahtevi su ispunjeni. Ni jedan razlog nemaju studenti više za demonstracijama. Ipak, 97% studenata nije u demonstracijama i blokadama. Oni uče, oni mene vrlo dobro znaju. Narodna biblioteka Srbije više ima studenata koji uče nego ikada. Ja molim dekane i prodekane da im omoguće pohađanje ispita, onima koji su učili. Da li je došla u pitanje godina? Ja ću vam iskreno reći da jeste. Ako ne deblokiraju, doći će u pitanje školska godina. To mogu govoriti da neće jedino oni koji ne poznaju. Sad je granična linija. Profesori znaju, moramo ispratiti jednu generaciju da bi doveli drugu. Nemamo ni materijalna sredstva, ni prostorije, da to činimo jedni i drugi zajedno. Na koncu, ja vas pozivam, poštovani studenti, poštovani učenici i poštovani profesori osnovnih i srednjih škola i fakulteta, zovimo, vratimo đake i studente u školu. Onaj ko voli učenike, đake i studente, a voli, 95% će to učiniti, to je naša najveća ljubav, vratimo u školu. Jedino ćemo znanjem sačuvati otadžbinu. Jer, citiram, "Znanje moramo staviti na pijedestal sa kojega se više vidi i sa kojega ćemo hrliti u daljnje osvajanje znanja". Jel se slažete, svi narodni poslanici i građani? Slažete se. Znate ko je to rekao? Rekao je predsednik država, Aleksandar Vučić, 2016. godine. Zato je za vreme njegove vlasti opravljeno, renovirano i sagrađeno 760 vaspitno-obrazovnih ustanova, koliko tehničkih parkova, itd. Jedino ćemo tako sačuvati našu otadžbinu, naš put, a on je slobodarski, nezavisni, vojno neutralni, a to nije put ni istoka ni zapada, nego naš, srpski put, kojega je trasirao naš predsednik Aleksandar Vučić. Jer, on dobro zna, poštovani građani, da se tuđim putem kući ne stiže, nego uvek i samo sa svojim. Na kraju, pozivam vas, gospodo, na jedinstvo. Poštovani građani Republike Srbije, ono nam je bilo potrebno juče, ono nam je najpotrebnije danas. Čuvajmo jedinstvo 3/2 GD/LjL kao zenicu oka svoga, jer ono će nam biti potrebno i u budućnosti, dok god postoji srpski narod i građani Srbije, ono će nam biti do veka. Živela Srbija! Živeo predsednik države Aleksandar Vučić! 

ANA BRNABIĆ: Hvala vam, narodni poslaniče. Sada reč ima narodni poslanik Milija Miletić. Izvolite. 

MILIJA MILETIĆ: Zahvaljujem se. Uvažena predsednice Skupštine, uvaženi predstavnici Vlade Republike Srbije, ja sam se javio povodom amandmana kolege poslanika gospodina Rističevića, gde je on u svom obraćanju rekao sve one stvari koje su bitne što se tiču svih nas koji živimo i radimo u selu, od sela, poljoprivrede, u malim sredinama i malim opštinama. Ja sam Milija Miletić. Dolazim iz Svrljiga. To je najlepša opština u Srbiji, koja se nalazi kod grada Niša, a to je najlepši grad u Srbiji. Inače, ovde u Skupštini predstavljam Ujedinjenu seljačku stranku i ujedno sa liste Aleksandar Vučić, lista koja je dobila najveću podršku građana. Jučerašnjeg dana smo imali stvarno nemile scene koje se reflektuju na celu našu Srbiju. Posle onih stvari, ono svi moramo osuditi. Meni je najbitnije da su sve naše žene koje su bile povređene, koleginica Jasmina, koja sedi tu ispred mene, sa njom sam 11 godina zajedno, imam informaciju da je dobro, da je stabilno. Ja joj želim brz oporavak. To važi i za koleginicu koja se borila da ima decu. I njoj želim brz oporavak i da dočeka pra, pra unučiće. Sve ostalo što se juče desilo nikad da se više ne ponovi, jer na taj način mi šaljemo jednu ružnu sliku, sliku koja ne doprinosi razvoju naše zemlje Srbije. Inače, ovde sada u Skupštini su ljudi koji vode resorna ministarstva koja su bitna za razvoj svih naših malih sredina. Meni je bitno da jugoistočna Srbija, da male opštine u tim sredinama mogu da se razvijaju, da tamo ljudi ostaju. Evo, ovim zakonom na koji je gospodin Rističević podneo amandman dajemo mogućnost da studenti iz tih malih sredina. Ja uvek kažem da iz malih sredina dolaze veliki ljudi. Evo, Žitorađe je poznato. Tu je sa nama potpredsednik Vlade gospodin Dačić, koji je došao iz jedne male sredine, koji je policijski sin, a i ja sam isto policijski sin, tako da iz malih sredina dolaze ljudi koji veoma dobro rade za interes naše Srbije. Tu se javlja i Marko iz Žitorađa, kolega poslanik. Ima tu još prepoznatljivih ljudi. Tu je i Marko, koji je sada poslanik i naš predsednik Skupštine Žitorađa koga pozdravljam, ali meni kao čoveku je bitno da u okviru sadašnjih zakona dajemo mogućnost da ti mladi ljudi, koji imaju želju, imaju volju, ali nemaju sredstava da sada mogu da upišu fakultete samofinansirajući i da u okviru toga njima se vrati 50% sredstava, što je jedan dobar znak. Verujte mi, ljudi koji žive u malim sredinama, u malim opštinama, koji žive u seoskim područjima završili su osnovnu školu, završili su srednju školu, gde postoje opštine gde i nema srednja škola, gde ima mali broj dece. Ima neko istureno odeljenje nekih većih škola. Ti ljudi sutra kada žele da upišu fakultet moraju da rade da bi mogli da opstanu. Moraju da se bave poljoprivredom, da se bave nekim drugim stvarima i ovo je jedan od načina da se tim mladim ljudima obezbede uslovi da mogu da upišu fakultet, da se razvijaju, da uče i da normalno se sutra vrate u tim sredinama da budu ljudi koji će voditi te male seredine. 4/1 BN/JG 10.35 – 10.45 Ja neću više uzimati vremena, znam ipak da ima i ostalih kolega koje žele da kažu iz mog poslaničkog kluba. Inače, znam, siguran sam da svima nama jeste želja da se ova situacija u društvu reši na najbolji način. Svi mi koji smo tu želimo mladosti da ide napred, da se razvija. Ali, sa druge strane, nama ne treba tenzija, ne treba mržnja, jer je mržnja nešto najgore što se može desiti kod nas u društvu. Juče se ovde desilo nešto što stvarno trebamo osuditi, ali sa druge strane, moramo imati i razumevanja za puno stvari, jer dolazi veliki broj mladih ljudi iz malih sredina koji želi da pokažu i da imaju pažnju da se tamo mora uložiti mnogo više sredstva. Recimo, škola u Svrljigu osnovna škola, srednja škola, predškolska ustanova, to su sve institucije gde ima dovoljno dece, ali tamo treba malo veća finansijska pažnja. Recimo, mi u Svrljigu nemamo fiskulturnu salu, započeta prošlog veka i još to ne možemo da završimo. Juče sam postavio poslaničko pitanje vezano za železnice da se urade pružni prelazi na regionalnom državnom putu, pružni prelaz koji je rađen gde su branici rađen je i pre 60, 70 godina. Most na državnom putu koji treba proširiti, put koji vodi prema Staroj planini, biseru za razvoj turizma i iks takvih stvari koje tamo trebamo završiti, ne samo u Svrljigu, to važi i za Knjaževac, za Sokobanju, za sve opštine na jugoistoku Srbije, jer verujte mi, u tim sredinama, u tim opštinama, mnogo je teže da se živi, jer kao što vidimo i osećamo, i dalje u tim sredinama samo ostaju stari ljudi, mladi ljudi odlaze odatle. Evo načina da kroz ovaj zakon, da ti mladi mogu da se školuju, da se sutra nađe rešenje za rešavanje svih problema i siguran sam, upošljavanjem novih ljudi, Ministarstvo privrede, tu je ministarka privrede, koju izuzetno poštujem i uvažavam, koja ima sluha za probleme u malim sredinama, siguran sam da ćemo imati rešenje i za one probleme koje se dešavaju i u Svrljigu i u tim malim opštinama. I ostali ministri, ja vama želim, evo, Ministarstvo prosvete, ministarka Slavica Đukić Dejanović, koja je tu sa nama, koja svoj posao radi, trudi se maksimalno da bude što može najbolje za mlade ljude, ali vama želim uspeha da ono što ste rekli da se ostvari, da se obezbede bolji uslovi, da ovim zakonom obezbedimo mogućnost da svi mladi ljudi mogu da se školuju, da završavaju fakultete, da ljudi koji rade na fakultetima, u školama dobiju veće plate i normalno to je interes svih nas. Još jednom, ja ću kao poslanik i predsednik Ujedinjene seljačke stranke podržati sve ove predloge zakona, jer mislim da ovog trenutka nama je potrebna stabilnost, da se poštujemo, da zaustavimo ovo nasilje, da zaustavimo sve one loše stvari i da se nađe rešenje koje je prijemčivo i koje će prihvatiti i jedna i druga strana. Hvala još jednom i sve najbolje. 

ANA BRNABIĆ: Hvala vam. Reč ima narodni poslanik Dejan Tomašević. Izvolite. 

DEJAN TOMAŠEVIĆ: Poštovana predsednice Narodne skupštine, poštovani potpredsednici i narodni poslanici, uvaženi članovi Vlade Republike Srbije, dozvolite da na početku istaknem da se u meni bore dve snažne emocije. Sa jedne strane, izuzetno sam ponosan ponašanjem, pre svega, predsednice Narodne skupštine Republike Srbije, koja je uprkos gušenju i tegobama koje je osećala, pa mogu reći i uprkos ličnim emocijama, insistirala da se uspostavi mir i red u ovoj svečanoj sali, veliki i duboki naklon. Istovremeno, osećam sramotu zbog ponašanja narodnih poslanika opozicionih stranaka. Ono ponašanje juče ne dolikuje izabranom predstavniku građana Srbije, ono ponašanje juče je čisto huliganstvo, ugrožavanje života drugih ljudi zbog 4/2 BN/JG različitog mišljenja. Pa, u kom veku mi živimo? Odakle motiv da se dođe u ovu svečanu salu sa dimnim bombama, pištaljkama, kao na utakmici, skaradnim ponašanjem, apsolutnim nepoštovanjem institucije za koju radimo, prema građanima zbog kojih smo svi do jednog ovde? Ugrožavanje 250 narodnih poslanika, medija, obezbeđenja, zarad čega? Zarad želje da se vlada, uprkos očitim neuspesima iznova i iznova na izborima. Dame i gospodo narodni poslanici opozicije, mada vas nema, meni je drago da su građani Srbije imali priliku da vide ko ste, šta vam je agenda i na koji način branite njihove interese, razjedinjeni, stidite se jedni drugih i bez ikakve mogućnosti da dobijete dovoljno glasova da legitimno dođete na vlast, pa se služite najgorim prostaklukom i napadima. Nacionalni interesi i interesi građana Srbije se ne brane tako. Brane se izuzetno vrednim radom, građenjem i unapređenjem svih delova Srbije, stvaranjem novih prilika i ono što bih posebno istakao, ljubavlju prema svojoj zemlji i svojim građanima, ma gde god da smo i šta god da razgovaramo. Ne jurite za ljubavlju albanskih ili bilo čijih predstavnika, ne idite u Evropski parlament da tražite svojoj zemlji da se uvedu sankcije, ne idite u Nemačku da tražite da se oduzmu najznačajnije prilike svojoj zemlji. Borite se, stvarajte nove prilike, nova radna mesta, da građani znaju šta je za njih urađeno, baš kao što to mi više od decenije činimo. Sa ovim rečenim, moje misli i molitve su upućene povređenim narodnim poslanicama. Ne samo da ste ugrozili život nerođene bebe i tri dame, već ste uzrokovali pogoršanje zdravlja mnogih od nas ovde. Čuli ste juče kolegu narodnog poslanika koji ima zdravstveni problem sa glasnim žicama. Vi ne poznajete ove ljude, jer da je tako, znali biste da je neko od njih preležao karcinom, da neko od njih ima problem sa srcem ili plućima. Vi ste svesno ugrožavali zdravlje zaposlenih ljudi u Narodnoj skupštini i svih narodnih poslanika. Zbog čega? Zbog bednog pokušaja da nasilno skinete vlast kada za legitimno nemate snagu. Uzdam se u nadležne organe i razum svih građana da svima bude jasno da niste dostojni ove pozicije. Mi ćemo nastaviti da radimo za naš narod, za našu Srbiju. Vama ovakvima sigurno nećemo dozvoliti da zaustavite Srbiju. Zato živela Srbija! 

ANA BRNABIĆ: Hvala. Reč ima narodni poslanik Aleksandra Tomić. Izvolite. 

ALEKSANDRA TOMIĆ: Uvažena predsednice, poštovani ministri, kolege poslanici, juče smo imali prilike da vidimo kako zamišlja opozicija Srbiju pod pritiskom Aljbina Kurtija i njegove politike nezavisnog Kosova. Po istom modelu su napravili ovde čitavu scenu u kojoj su ugrozili živote svih poslanika i svih ljudi koji su bili u skupštinskoj sali. Neću se ponavljati ovo što je kolega Tomašević jako dobro definisao detaljno. Ali, ono što je jako važno, što treba poručiti odavde, to je da jave Aljbinu Kurtiju da politika nezavisnog Kosova neće preživeti, da će Kosovo uvek biti Srbija i da ćemo se uvek boriti za interese Srba koji žive na KiM. Nije slučajno što se to juče desilo ovde, zato što očito je problem o tom desetom mandatu Srba koji su se deklarativno izjasnili da podržavaju Srpsku listu na izborima na KiM. To je jedna od najvažnijih poruka koju mi danas treba da pošaljemo, da politika ni nezavisne Vojvodine, ni nezavisnog Kosova neće živeti ovde u Srbiji dok god je Aleksandra Vučića, SNS u ovoj Srbiji da se pita, da i građani podržavaju ovu politiku. To je ono što mislim da je jako važno da se i studenti izjasne upravo prema onome što se juče ovde desilo. 4/3 BN/JG Ako ste političke stranke opozicije koje ste preuzeli terorističke metode za odbranu svojih klerofašističkih motiva i ideologija i programa, onda morate da snosite i odgovornost za takvu politiku. Ja molim sve nadležne državne organe da jednostavno uzmu u razmatranje sve ono što se juče desilo, jer svi su građani Srbije imali prilike da vide ko je započeo upravo ove terorističke napade ovde u instituciji, jednom najvišem domu zakonodavne vlasti. Mislili smo da kada se završio „Ribnikar“ i kada se završio Mladenovac, da smo nešto kao društvo naučili ovde, da u najtežim i najtragičnijim trenucima je potrebna ta sabornost, jedinstvo, mir i stabilnost. Imali smo prilike da vidimo da su mnogi politički akteri hteli da zloupotrebe smrt dece u svoje političke svrhe i građani su dva puta na izborima, i u decembru i junu prošle godine se izjasnili o tome da ne podržavaju ovakvu politiku. Onda se desila nadstrešnica 1. novembra 2024. godine. 5/1 TĐ/IR 10.45 – 10.55 Očito mnogo toga nije naučeno, ali sada ćete videti kada navedem hronologiju događaja. Mislim da smo u ova protekla četiri meseca mnogo toga zaboravili šta je preživela Srbija i kako se država nosila sa svim izazovima u tom trenutku. Nakon pogibije 15 ljudi 1. novembra i nakon preduzimanja svih informacija koje je Visoko javno tužilaštvo preuzelo za prikupljanje informacija kako je došlo do uzroka i koji su krivci za ovakav tragični akt, mi smo već 5. novembra imali ostavke ministara, imali ostavke dva ministra, jednog direktora, naravno pokretanje optužnog zahteva za 13 osoba koji su direktno nadležni, direktno ili indirektno svojim aktivnostima odgovorni za pad nastrešnice i pogibije 15 ljudi. Nakon toga, podsetiću vas, pritisak kreće od strane opozicionih stranaka gde su 20. januara u Novom Sadu okružili praktično instituciju koja je Visoko javno tužilaštvo, tražeći da na nelegalan način izvrše pritisak upadom u institucije i izvrše pritisak na donošenje, odnosno nedonošenje i pokretanje sudskog postupka kada je u pitanju ovaj tragični akt. Nakon toga, 22. novembra, videli ste one scene gde su naše ovde koleginice iz opozicionih klupa direktno učestvovale u nasilju nad pripadnicima Ministarstva unutrašnjih poslova, koji je jedan od elemenata za pokretanje krivičnih postupaka bez obzira što postoji takozvana zaštita poslaničkog imuniteta, koje, juče smo tek dobili obrazloženje, ne važi za krivične postupke tog tipa i 22. novembra kreću određene blokade na fakultetima kada su u pitanju takozvani studenti. Zašto kažem takozvani? Zato što je jedna manjina rešila da po određenim programima ranijih studenskih protesta pokuša da sprovede blokade fakulteta koji nisu na kraju nikada bile predmet uopšte rada fakulteta, ni kada smo imali 1991. godinu, ni 1995. godinu, a ni 2000. godinu kada su bili studenski protesti. Ja ću vam reći da ono što je tada urađeno, odnosno svi ti studenski protesti su imali određenu političku platformu, političke ciljeve koji su trebali da obezbede dijalog u društvu. Ovi politički protesti od 22. novembra, koji su započeli blokadama univerziteta, danas posle toliko vremena vidimo da nisu spremni da uspostave dijalog u društvu. Jednostavno taj dijalog, koji se odnosi na produžetak i stalno traženje novih zahteva, pokazuje negde otezanje i zaustavljanje Srbije na putu bilo kakvog ekonomskog prosperiteta. Zašto ovo govorim? Zato što od 25. do 28. prvi put imamo formiranje takozvanih plenuma na fakultetima, blokadu univerziteta, jedan po jedan fakultet je ulazio u blokadu, znači nisu svi, počela je deoba među studentima, među profesorima, da bi oni kompletno zaustavili, do 12. decembra, sve fakultete, sve univerzitete. U međuvremenu, nastava kojom je trebao da se završi taj zimski semestar nije završena na svim fakultetima. Na nekim jeste, kao što je recimo Niš, kao što je Kragujevac, jer su oni kasnije ušli u blokadu, ali na Beogradskom univerzitetu nije završen zimski semestar. Zašto je to bitno? Upravo ovo o čemu je profesor Atlagić govorio. Od 17. marta, ako se ne započne praktično letnji semestar i obaveze koje su zaostale u zimskom semestru, vi ne možete da nadoknadite tu školsku godinu i to je problem funkcionisanja 106 hiljada budžetskih studenata na Beogradskom univerzitetu, a ukupno 260 hiljada studenata. Šta se dalje dešava? U decembru mesecu dolazi do odluka plenuma koje postaju validne u društvu kao neki nosioci svih promena koje su videli određeni sindikati iz različitih branši da mogu da povećaju ucenjivački kapacitet države. To je ono što je veliki problem, jer su nastala rastakanja sistema koje nikada u Srbiji nisu zabeležena, a to je pokušaj uvođenja takvih blokada i plenuma u srednje škole i u 5/2 TĐ/IR osnovne škole. Počeli su profesori da se dele. Počeli su roditelji da se dele, počeli su decu da dele. To je nezapamćen zločin i niko do sada se nije drznuo, nikada do sada, da sprovede u ovoj Republici Srbiji. Podsetiću vas samo protesta 1991. godine. Tada je bio SFRJ. Studenti i opozicija su tada tražili da se Srbija odvoji iz SFRJ. Imala je nacionalne ideje. Imala je progresivne ideja, a metode koje su bile shvaćene od strane studenata i od države da nije politički trenutak bio da se ruši država, kao što mi u ova poslednja četiri meseca imamo prilike da vidimo. To je ono što bih kao decembar mesec zabeležili, kao blokadu i kao završetak objedinjavanja sudskog delovanja tužilaštva koje je 30 decembra zatvorilo i pokrenulo sudske postupke i podiglo optužnice protiv svih koji su odgovorni za pad nadstrešnice i smrt 15 ljudi. To je ono što je jako bitno, jer je to jedan od ona tri zahteva studenata sa kojima su oni izašli nakon blokada. Kada su izašli sa tim svojim zahtevima, onda je u društvu prikazano da ništa to nije bilo dovoljno, da je potrebno izvršiti pritisak, pored ostavke dva ministra, da predsednik Vlade da ostavku, ali nigde oni nisu rekli da je potrebno da predsednik države da ostavku, ali su se pojavili politički akteri koji su o tome govorili, i o prelaznoj Vladi, i o nezavisnoj Vojvodini, i o nezavisnom Kosovu. Ako se sećate, i o tome kako je Republika Srpska veštačka tvorevina. Sve te spavačke ideje ljudi koji su razarali ovu Srbiju u svojim političkim agendama i odjednom su se probudile kroz političke proteste. Studenti su negde ostali, koliko-toliko, sami u tim svojim zahtevima, jer su shvatili da ukoliko se stave na bilo koju političku stranu da će izgubiti na težini u ovom društvu za koje se zalažu da budu jedan od velikih korektivnih aktera u društvu. Da zahvalim predsednici Skupštine što je zaista preuzela veliki teret dijaloga i pregovora koji nije postojao, a upravo održavanjem sednice Odbora za prosvetu 21. januara, a gde je cela Srbija imala prilike da vidi da je rektor Beogradskog univerziteta rekao da bi mogao da bude jedan od medijatora između studenata i države i koji je rekao da postoji plan nastavka predavanja i funkcionisanja univerziteta za koji, dan danas, studenti nisu videli, a pogotovo oni koji se spremaju da izađu na ispite i koji žele da nastave svoje studiranje. Nakon toga, vi imate i poziv predsednika države da se uđe u dijalog sa profesorima Beogradskog univerziteta, jer je to njegova obaveza. Ta priča u javnosti daf on nije nadležan jednostavno ne stoji. Član Ustava 112. i član Ustava 121. plus posebni Zakon o predsedniku Republike daje u trenutku kada imamo ostavku predsednika Vlade pun legitimitet predsedniku države da uđe u dijalog svih relevantnih subjekata u društvu, a kada imate situaciju u društvu ne slaganja neistomišljenika, jer on je zadužen za jedinstvo u društvu. Prema tome, ta jedna zamena teza gde su pokušali mnogi akteri ovde u društvu da diskriminišu već dehumanizovanu ličnost predsednika države, ma kako se on zvao, da li se on dopada nekome ili ne dopada, dužnost svakog građanina Srbije je da razgovara sa predsednikom, kao što je dužnost predsednika da razgovara sa svim građanima. Očito su mnogi poleteli za time i govorili kako nije nadležan da objedini sve nestabilnosti u društvu koje dovode do velikih potresa i izazova. Nemojte da zaboravite da ti koji su upravo studentima davali podršku za to da predsednik nije nadležan ne želi ni njima dobro, jer juče smo videli šta oni u stvari žele. Oni žele prelaznu vladu, žele da se raspusti rukovodstvo RTS-a, žele izbore po njihovim nekim metodama i, na kraju krajeva, prete građanskim ratom, znači oni to ne kriju, ukoliko sve to ne sprovedemo kao vlast. 6/1 AL/MJ 10.55 – 11.05 Sad kad vi imate pretnju građanskim ratom, mislim da naravno institucija mora da reaguje na tako nešto, ali je ovde država pokazala najviši stepen odgovornosti i Vlada Republike Srbije u ostavci i predsednik države i ovaj parlament da četvrti zahtev studenata, za koji smo jedino mi nadležni da možemo da ispunimo, je praktično ovde na dnevnom redu, a to je i ono što nije traženo u zahtevima, a ja ću vam reći - četvrti zahtev je glasio onako klot 20% povećanje troškova izmirenja od strane države. Šta to znači? U trenutku kada je država pokušala sa njima da razgovara, pa evo zna i Ministarstvo prosvete i zna predsednica parlamenta, oni su rekli - da, da, to su tekući troškovi. Kada je država videla da je to otprilike pet do šest miliona evra rekli su nije problem, onda su se zahtevi nekako prolongirali mesecima, pa su rekli - ne, ne hoćemo 20% od ukupnog budžeta koji se odnosi na visoko obrazovanje, pa onda je trebalo videti a koji su to njihovi zahtevi 20%. Šta znači? I, kada sam ja pitala određene ljude iz ministarstva - pa dobro gde su izašli sa tim zahtevima? Pa kaže - na društvenim mrežama. Znači, mi smo morali kao država da budemo krajnje odgovorni, da shvatimo šta u stvari studenti hoće sa tim svojim zahtevima od 20% uvećanja troškova, pa smo onda shvatili da je to i školarina i povećanje plata i profesora i povećanje plata i profesora od 1. januara 11%, sada je to plus 16% ovim zahtevom i to je plus 50% refundacija školarine za studente. Verujte mi, mislim da u prvom tom predlogu nije bio uopšte interes studenata da se njima pomogne u studiranju, nego je bilo ono ad hok da se negde profesori samo pomognu, da jednostavno ono što je moglo ranije da se završi u pregovorima, a niko nije htev da razgovora, nije završeno, sad je bio taj politički trenutak. Sad je taj u stvari ucenjivački kapacitet bio jako dobar da se sa državom izdejstvuju svi ovi zahtevi. I nije problem. Država je izašla u susret i rekla u redu je - podržavamo i studente i profesore, ali treba reći da do sada je mnogo toga urađeno i ni jednom Beogradski univerzitet se nije zahvalio ni ovoj državi, što su otvorena tri naučna nova instituta, što su tri nova fakulteta izgrađena, što su povećane stipendije studentima, što su renovirane u visokom obrazovanju mnoge institucije i što je podrška sa projektima koji se odnose na saradnju države i nauke i prosvete na mnogo višem nivou nego što je to bilo ranijih godina. Zato zdušno treba podržati ovaj predlog, iako ja razumem i kolegu Marijana Rističevića, što je podneo ovaj predlog amandmana gde se sigurno ne slaže sa mnogim zahtevima jer država neće više izdvajati 12 milijardi, nego 18 milijardi dinara, ali treba reći ako ove ekonomske rezultate imate najbolje u poslednjih 10 godina, ukoliko želite da jednostavno osujetite i zaustavite državu više te ekonomske rezultate nećete imati, država će imati velike probleme, jednostavno, da sve ove planove sprovede. Treba biti mudar, treba podržati, treba smiriti strasti, ali studenti treba direktno da se ograde onoga što se juče dešavalo ako žele da budu jednostavno relevantan subjekat u društvu. Hvala. 

ANA BRNABIĆ: Hvala vam. Reč ima narodni poslanik Uglješa Grgur. Onda prelazimo na sledeće amandmane. Izvolite.

UGLJEŠA GRGUR: Poštovani građani i građanke Republike Srbije, poštovana predsedavajuća, poštovani ministri, poštovani potpredsedniče Vlade Srbije, gospodine Vulin, poštovanje za guvernerku Jorgovanku Tabaković, ja bih hteo da kažem ono što maltene iznosimo i govorimo, što ovde u Skupštini, što na ulici, o čemu i građani Srbije svakodnevno razgovaraju u nekom su strahu i jadu. Zlo neko vreme je zadesilo i zahvatilo našu Srbiju od strane ljudi, građana, političara koji ne birajući ni sredstva, ni navike, ni običaje, niti poštovanje prema komšiji ili bilo kome drugome, a ne prema svojoj državi, počeli su na tragediji koja nas je sve zadesila i tragedije koje zadešavaju uvek i Srbiju, kako i Srbiju, tako i po čitavom svetu se dešavaju. To su neke više sile i nesreće koje zadese u ovom slučaju naš narod i sve narode i iz tih tragedija ljudi i narod gledaju da izađu još jači i još složniji i da to sve prevaziđu. Naravno, u svim tim delima gde ima krivice i krivičnih dela, svi ti ljudi i odgovaraju i procesuirani su i tako. Onda lešinari koji jedva čekaju da se dogode takve tragedije koriste to da bi skupljali političke poene, da bi napadali državu i sve njene organe, od predsednika do ministara do poslanika, koristeći svoju šansu da bi pogazili Ustav Republike Srbije, da bi tražili i negde hteli da padne krv, to jest da izazovu građanski rat i da bi tim neustavnim, nezakonitim putem došli na vlast. To ova tri meseca mi nažalost i vidimo od mnogih političkih partija, njenih lidera, gde oni ne birajući sredstva koriste sve što nije ni ljudski, ni moralno, ni ne znam kako bih to rekao kada vama jedan profesor Pravnog fakulteta i predsednik jedne političke partije nosi nož sa sobom. Znamo da nož sa sobom nose oni huligani, najgori uličari i hohštapleri gde žele nekom zlo da nanesu. Prosto ne znam šta da mislim - u šta se ovo sve pretvorilo. Pošto sam u kontaktu svaki dan sa stotinama građana Republike Srbije, građani Srbije su od svega toga zaplašeni, uplašeni, ljudi se plaše da ne padne krv, da ne dođe do građanskog rata. Skupština je najveće zakonodavno telo u ovoj državi. Videli smo ovde šta se juče dogodilo. To ja lično mislim da nikada nigde u svetu se nije desilo ni zabeležilo da opozicija radi ono šta radi. Svi mi koji smo na ovoj strani, na strani gde poštujemo Ustav kao najveći akt jedne države, mi smo pokazali da nas nisu mogli uplašiti, da nam nisu mogli nikakva zla naneti iako su napali trudnu ženu koja treba da se porodi, iako je jedna žena doživela moždani udar, iako nas ima ovde povređenih dosta, neki su išli kod lekara, neki nisu. 7/1 MO/MP 11.05 – 11.15 Mi smo pokazali da pošto su tačke na dnevnom redu jako bitne i važne za naše studente mi nismo hteli da, zahvaljujući predsednici Skupštine koja nije htela da prekine, nego joj je bilo u interesu da Skupština radi, da što pre usvojimo zakone i da se zahtevi studenata ispoštuju 100%. Naši studenti ja to dobro znam, imam informacije da su oni ovo juče osudili, da su oni videli da to nisu ljudi, niti političari koji mogu biti njihovi ni uzori, ni idoli, niti mogu da prate uopšte takve ljude, da se oni prosto stide i sramote takvih ljudi, verujte mi, kao što se cela Srbija sramoti ovakvih ljudi. Svako je to osudio i onaj ko je za poziciju i onaj ko je za opoziciju, svako je to osudio. A, svako je pohvalio nas koji smo se dostojanstveno držali i ponašali se baš onako kako treba, u stvari kakvi i jesmo. Viših interesa, mnogo toga ima, pošto je i objavljena borba protiv korupcije. Znate da mnogo ima i tu lešinara, lopova, ima koliko nećete, koji plaćaju možda te političke stranke iz opozicije da bi pravili zlo, da bi oni bili spašeni, da bi se vlast promenila. Svega tu ima. Ja to uvek govorim i kažem da niko od države nikada ne može da bude jači. To mora da se zna. Svako može da promeni vlast isključivo na slobodnim izborima voljom građana. Mi smo izbore imali pre godinu i dva tri meseca, gde je izražena slobodna volja građana, gde su se videli rezultati, gde je svima jasno kakvi su oni bili i sada žele kršeći Ustav, njegov drugi član, njegov drugi stav, gde je zabranjeno, ne može ni jedan pojedinac, nijedna politička organizacija, niti bilo ko da menja slobodno izraženu volju građana na slobodnim izborima. Uvek govorim da svoja država mora da se voli, da Ustav Srbije svoje države mora da se poštuje kao najveći njen pravni akt, da predsednik države mora da se poštuje, jer on predstavlja državu i unutar zemlje i van zemlje i da Patrijarh mora da se poštuje. Takvi ljudi ne smeju nikada da se napadaju. Nijedan pravni patriota, čovek nikada te stvari neće napadati, svoju državu, svoju Ustav, svog predsednika i svog Patrijarha. Mi ovde imamo sve kontra da mnogi baš upravo to čine i rade, ali to narod Srbije prepoznaje i osuđuje. Mi ovde kao najveći zakonodavni organ u državi Srbiji, mi ćemo uskoro ispuniti sve zahteve studenata i profesora tako da videće i mladost Srbije da niko nije protiv njih, da svi mi imamo i studente i decu, tako da mi nikoga niti osuđujemo, niti napadamo, mi samo osuđujemo ove ljude koji su se ponašali juče ovde kako su se ponašali i tako se ponašaju u zadnja tri meseca. Žele da uspore privredu, žele da Srbija jednostavno stane, ali to im neće uspeti. Srbija ne može da stane, jer ipak razum, rad, mora da pobedi. Znam da se neprijatelji Srbije ovome raduju i po regionu i po svetu i svugde, tako da mi moramo biti onakvi kakvi jesmo. Tako smo se i juče pokazali, takvi da budemo, da ispoštujemo svakoga, da budemo na usluzi svojim građanima, da osudimo svaki kriminal i korupciju, pa makar od bilo koga on da dolazi, da svaki građanin mora državu da poštuje. To mu je dužnost i obaveza da mora da poštuje svoju državu. Ne sme on da radi ovo što su ovi radili. I svima nam je jasno. Ne bih želeo da palim vatru. Svima nam je jasno da je ovo bio pokušaj obojene revolucije koja nažalost u Srbiji nije prošla niti će ikada moći da prođe. To je svima jasno. Ipak smo mi uređena država, pravna država, gde u jednoj pravnoj uređenoj državi gde funkcionišu njeni državni organi, tako nešto ne može da se dogodi. Mnogi građani kažu – policija ne upotrebljava silu, oni rade. Ne, država Srbija čuva svakog svog građanina i onoga koji pokuša i da radi nešto na silu, u stvari taj građanin ruši Ustav Srbije i ovde smo juče videli da ruše Ustav Srbije, ali nijednom poslaniku ništa nije falilo iz opozicije, niko ih nije ni tuko, ni dirao, ali Srbija država će braniti svoje institucije, neće dozvoliti da ih iko uruši, niti iko 7/2 MO/MP na to ima pravo, a u glavi mnogih te njihove želje za nasilnim uzimanjem vlasti ne birajući sredstva, ja ih molim da se što pre probude iz tog sna i da shvate da je to samo san, pa nek čekaju sledeće izbore, pa ko pobedi slobodnom voljom građana, taj pobedi. Jedino se u Srbiji tako može dobiti vlast i izgubiti. Kako drugačije da se promeni vlast? Kažu – pala je Vlada. Nije pala Vlada, radi svoj posao. Izabraće se kada se konstatuje ovde u Skupštini ostavka Vlade, izabraće se novi mandatar, formiraće se nova Vlada, u Srbiji nema ništa da ne funkcioniše. Sve funkcioniše, samo smo zakočeni upravo od ovih i takvih ljudi koje spominjem, koji se bune i koja čuda prave. Kažem vam, ova borba koju je predsednik države najavio protiv korupcije verujem da je to isto uticalo i da odatle idu sredstva od ološa i kriminalaca upravo nekim političkim organizacijama da bi činili zla, tj. da bi ti ološi sačuvali svoj nezakonito stečen novac, svoje imanje, bogatstvo i drugo. Kao narodni poslanik koji gledam da budem isti prema svakom građaninu Republike Srbije ne gledajući ni koje je vere, ni koje partije, ni kome pripada i ne pripada, želim da poručim svima da je sada jedinstvo Srbiji najpotrebnije, kao i Republici Srpskoj. Vidimo šta se i u Republici Srpskoj dešava i šta se hoće, znači sve su to dušmani Srba koji udaraju i na srpstvo i na Srbiju, na Srpsku na onakav način, na Srbiju na ovakav, ali to je sve da se destabilizuju države i da se na neki način sruši srpstvo i da se dovedu na vlast oni ljudi koji ne žele dobro Srbiji. znam da se to nikad ne može dogoditi, niti će se to ikad desiti i želim da poručim i građanima Republike Srbije da budu smireni, da svi mi ovde i cela država se bori za mir. Niko od države ne može biti jači. Mi smo naravno i za studente, i za mladost i ovi naši studenti i ovi krediti je jako dobro, meni se po hiljade ljudi javlja i to podržava. Roditelji za svoju decu čak i mole da se ako je moguće, starosna dob godina poveća za koju godinu zbog dobijanja tih kredita. To je nešto jako bitno. Čovek bez stana je niko i ništa, a ovde mlad čovek može doći do stana, znamo da je problem imati stan i u Nemačkoj, i u Americi, i u Francuskoj i svugde je to ogroman problem. Mi ovde u Srbiji sada kada usvojimo ovaj zakon lako može doći mlad čovek do stana i da sutra može da se kući i da zasniva porodicu i šta znam. Samo mogu ljudi koji su zli i zluradi da to osude. 8/1 MZ/CG 11.15-11.25 U svakom slučaju, lično sam zadovoljan radom Skupštine i radom dosadašnje Vlade Republike Srbije i novom Vladom koja će uskoro biti izabrana. Sve što čini predsednik države za studente i Vlada Republike Srbije što izlazi u susret, a što ovi iz opozicije to brkaju kao da su oni nešto studentima, pa studenti ne žele da ih vide, ne žele da čuju za njihova imena, oni brukaju njih. Ne sumnjam nijednog sekunda u svoju državu. Znam da će odgovorna biti prema svakome. I da građani Srbije ne budu u strahu, u Srbiji će biti mir, kao što je i bio. Mi smo ipak odgovorna država, šta god drugi mislili, šta god drugi lagao. Uvek će biti dušmana, toga moramo biti svesni. Srbija je po tome poznata od pamtiveka. Ja kao narodni poslanik koji imam svoj Pokret za pravdu i istinu građana – Grgur, koji podržava isključivo put Aleksandra Vučića, želim ovim putem opet da kažem da živi Srbija, da živi Republika Srpska, da živi srpski predsednik i da večno u Srbiji traje mir. Hvala. 

ANA BRNABIĆ: Hvala vam. Reč ima ministar Slavica Đukić Dejanović, pa da pređemo na sledeći amandman. Izvolite. 

SLAVICA ĐUKIĆ DEJANOVIĆ: Uvažena predsednice, dame i gospodo narodni poslanici, vaše usmerenje posebno na izmene i dopune Zakona o visokom obrazovanju su logične zbog toga što su one jedan od elemenata za uspostavljanje upravo onoga o čemu je prethodni uvaženi poslanik govorio, stanja, da država bude jaka. Da bi država bila jaka u nekim kriznim situacijama, sigurno se moraju činiti neki ustupci i naša Vlada se opredelila da to radi kroz dijalog, u skladu sa svim civilizacijskim očekivanjima i tekovinama koje imamo kao jedno demokratsko društvo. U tom smislu, prvi potpredsednik Vlade, predsednik Vlade, mi iz Ministarstva prosvete smo zaista bili vrlo spremni da razgovaramo i u vezi sa izvesnim nezadovoljstvima koje smo mogli čuti i od poslanika i u zvaničnom delu i u onom nezvaničnom, a tiču se postignutih rezultata iz dijaloga. Htela bih samo da dam par kratkih objašnjenja. Kao što znate, upravljačka prava na univerzitetima i fakultetima se odvijaju kroz funkcionisanje saveta. Saveti fakulteta i univerziteta su do sada imali sledeću strukturu – 55% je bilo uposlenih sa tih univerziteta i fakulteta, 30% predstavnika države i 15% je bilo studenata. Početna pozicija u dijalogu koji smo imali sa predstavnicima svih univerziteta državnih u Srbiji, devet univerziteta imamo, bila je da to treba da se izmeni u smislu da 70% budu oni koji su na univerzitetima i fakultetima, a po 15% predstavnika države i studenata, što je bilo nedopustivo, uz svu želju da brzo privedemo dijalog kraju, ali ne i brzopleto. U tom smislu, mi smo poprilično dugo imali argumentaciju i razloge zašto, jer sve ono što je potrebno fakultetu, pa i ovo smanjenje školarina, pa i povećanje plata univerzitetskim profesorima, odnosno uposlenima u visokoškolskim ustanovama, izjednačavanje sa osnovnim platama koje imaju oni koji su u douniverzitetskom nivou obrazovanja, pa i ono što se snose materijalni troškovi i svi drugi troškovi koje je država preuzela na sebe, a koji su povećani. Čula sam da neko kaže – od sledeće godine ne 12, nego 18 milijardi više. Ne, od ove godine je 18 milijardi više. Juče je bilo prilično zvučno ovde, pa iako je ministar finansija to u više navrata pomenuo, mislim da mora da se zna da je to ta suma novca. Dakle, sve to ipak donosi univerzitetima država, a traži se drastično smanjenje upravljačkih prava, odnosno udela u kontroli onog dela koji ne pripada autonomiji univerziteta. Jer univerziteti su potpuno autonomni kada je u pitanju 8/2 MZ/CG obrazovna delatnost, kada je u pitanju naučnoistraživačka delatnost, kada je u pitanju međunarodna saradnja, i tu im se država zaista ne meša, to su programi i planovi koje oni kroz naučno-nastavna veća donose. Htela bih samo da kažem da smo se na kraju dogovorili da 60% budu oni koji su sa univerziteta i fakulteta u Savetu, 25% predstavnici države i ostalo je 15%, to studenti nisu ni tražili, da se poveća da taj procenat pripada studentima. Tako da, bez obzira na neka nezadovoljstva koja možda provejavaju, jer ova država ima zaista ogromno razumevanje za visokoškolske ustanove, za profesore, za studente, to pokazuje u najtežim trenucima. Došlo je do jednog rešenja koje predlažemo i ubuduće, jer to jesu jedini koraci da se dođe do pravih ishoda, kroz dijalog, do ovih procenata. Znam da nismo prezadovoljni time, ali to je zaista bilo jedino moguće u atmosferi u kojoj smo razgovarali. Hvala. 

ANA BRNABIĆ: Hvala vam. Na član 3. amandman je podneo narodni poslanik prof. dr Mitar Kovač. Da li želite reč? Izvolite. 

MITAR KOVAČ: Poštovana predsedavajuća, članovi Vlade, dame i gospodo, predložio sam sedam članova, od kojih imam potrebu samo ovaj prvi da komentarišem, radi operativnosti rada. Naime, predlog se odnosi na to da članovi Nacionalnog saveta ne mogu istovremeno biti članovi organa akreditacionog tela, iz razloga jednostavnog, da ne bi bilo nekih promašaja u praksi, odnosno do sukoba interesa. Toliko. Hvala. 

ANA BRNABIĆ: Hvala vam. Narodni poslanik Branko Pavlović. Izvolite. 

BRANKO PAVLOVIĆ: Zahvaljujem. Zbog jučerašnjeg dana imamo potrebu da malo šire objasnimo poziciju Mi – Glas iz naroda. Mi smo ovde u sali, učestvujemo u radu Narodne skupštine kao opoziciona grupacija, zato što smatramo da zalaganje za smenom vlasti ne može da se postiže rušenjem države. Opoziciono delovanje ima ograničenje, ono se sastoji u poštovanju Ustava, zakona i države Srbije i ne može se pretpostaviti politička potreba za promenom vlasti, za šta se zalažu sve opozicione grupacije, potrebama države za njenim funkcionisanjem. To je razlika između nas i svih drugih opozicionih grupacija. Neke su ekstremno globalističke, prozapadne, njima je prirodno da ruše države, jer je globalistički koncept inače rušenje države svuda u svetu, pa rušenje i ovde. Oni su nastupali uglavnom kao „Srbija protiv nasilja“. Imamo ove druge suverenističke grupacije koje su juče bile kolovođe u rušenju institucije Narodne skupštine Republike Srbije. Dakle, njima funkcionisanje Narodne skupštine, bez čijeg funkcionisanja država i pravna država uopšte ne mogu da postoje, nezamislivo je, ne predstavljaju ništa, a suverenisti su. To je potpuno šizofrena situacija. I jedni i drugi ruše državu, ali jednima je to prirodno jer su globalisti, a drugi su još i kontradiktorni i rade nešto što ne sme da radi nikada nijedna opoziciona grupacija. Imamo jednu suverenističku koja nije učestvovali ni u čemu, ali podržava da državni organi ne postoje, da je sve u nekom vanrednom stanju i da ništa ne funkcioniše. U kojim okolnostima se to tvrdi? 9/1 JJ/LjL 11.25-11.35 U međunarodnim okolnostima nesumnjivog napada na pravo srpskog naroda da bira svoje političke predstavnike koji se pojavno vezuju za predsednika Dodika i presudu protiv njega. Ali, nije on bitan. Politička suština tog napada je napad na ceo srpski narod, da mu se oduzme pravo da bira svoje predstavnike i da se izvrši eskalacija sukoba u regionu, da bi se nova miroljubiva politika koja dolazi ovoga puta iz Amerike u Evropi osujetila i da bi se razbuktali novi plamenovi i dokazalo da je ta miroljubiva politika pogrešna iz Amerike na ovu stranu, oslanjajući se na ekstremne globalističke krugove u Evropi koji su i danas u zapadnoj Evropi na vlasti. U tim okolnostima i ovo što je već rečeno, u želji da se srpskom narodu ne dozvoli da bira svoje predstavnike na Kosovu i Metohiji, se negira funkcionisanje i postojanje državnih organa. Tu se mi razlikujemo. I mi smo za promenu vlasti, ali u skladu sa Ustavom i zakonom i nikakva destabilizacija Srbije u datim okolnostima i uslovima i zato mi učestvujemo u ovom radu. Zato. Imamo jedan veći društveni problem. Naime, decenijama je ta globalistička ideologija, koja inače potiskuje bilo kakvo razmatranje činjenica, dakle, ključna pozicija da biste ovladali mišljenjem ljudi, masovnim mišljenjem ljudi, prvo i osnovno, mora da se izbaci uopšte rasprava o činjenicama, da ne sme da se govori šta je tačno a šta nije, šta je istinito a šta je lažno, nego se formiraju grupe koje se mrze ili obožavaju, oko kojih se prave narativi kao prepoznavanje, na čijoj si strani, u čiju korist to ide. I ako neko trezveno kaže - ovo je ispravno a ovo nije ispravno, ne uklapa se u podelu i odmah se odbija bilo kakva argumentacija. Kada to postaje eksplozivna naprava? Kada se spoji sa dobrotom ljudi, sa saosećanjem ljudi. Nekada su to lažne ideje, kao majka zemlja umire, nekada kitovi izumiru, što je tačno, a ovde kod nas tragedija u Novom Sadu. I onda se pokrene u ljudima ono najbolje u njima, emocije i saosećajnost i spoji se sa ranije postignutim narativima - ovo je zlo, ovo je dobro. I tada dolazimo u situaciju gde se uopšte ne čujemo, gde se argumenti odbijaju, zato što čovek ima utisak - pa, ja radim sve što radim i kad protestujem i kad se bunim, iz najboljih namera, ne razumevajući da je problem u tome što je doveden u psihološko stanje, da nije sposoban više da preispituje činjenice i stavove koje je prethodno neko drugi zauzeo. To je vrlo, vrlo veliki problem. Otuda je usvajanje ovog zakona kao mehanizam smirivanja tenzija i spuštanja emocija kod ljudi, da bismo mogli da razgovaramo o činjenicama istinitosti i laži, tačno i netačno, dobra. Nije dobro što je u okviru onoga što su zahtevi i što je utkano u ovaj predlog zakona, ima odgovornosti i vlasti. U kom elementu? U onom elementu u kome zaista fakulteti u Beogradu nisu imali para da plate grejanje. Zaista je kršenjem propisa, jer ovo što je sada predviđeno kao materijalna pomoć fakultetima već bilo u našem pravnom poretku, iste odredbe su bile, samo u uredbi, i tu je odgovornost Ministarstva finansija, tu je odgovornost direktno Siniše Malog, zašto je ikada bilo došlo do toga da studenti moraju da se smrzavaju u svojim amfiteatrima, u svojim prostorijama, da nemaju uslove za rad? To država nikada ne sme sebi da dozvoli. A postojali su propisi i pre ovog zakona koji su to omogućavali. Drugi zahtevi su po meni potpuno neprihvatljivi, da se plaća pola školarine za one koji nisu na budžetu. To je potpuno neprihvatljiv zahtev, ali razumem da se u ovom trenutku pravi jedan iskorak više da bi se spustile tenzije i da bismo došli do nekakvog boljeg razumevanja ukupnih stanja i ukupnih daljih koraka u našem radu. 9/2 JJ/LjL Jedna rečenica, moram da kažem, jer je to česta zabluda, oko položaja predsednika Republike. Ne slažem se da predsednik Republike ne može da se kritikuje. On i te kako može da se kritikuje kao i bilo ko drugi i vrlo oštro može da se kritikuje, ali mora da se uvažava funkcija predsednika i mora da se uvažava činjenica da je u našem ustavnom konceptu predsednik biran neposredno od građana. On posle u ovlašćenjima ima mala ovlašćenja koja se inače u komparativnim ustavnim porecima daju predsednicima koje bira parlament, tako da ovlašćenja koja se nabrajaju za predsednika ne odgovaraju političkoj činjenici da ga građani biraju direktno. To je tačno. Ali, sama činjenica da su ga građani birali direktno, gospodin Vučić ali i bilo koji drugi predsednik, on jeste po funkciji najjača politička ličnost, prema tome, i te kako je pozvan da razmatra, raspravlja i analizira sva najvažnija društvena pitanja. Ne može da daje naloge drugim državnim organima, ne može da se meša u rad drugih državnih organa, ali i te kako je nadležan da raspravlja, razgovara itd. Dakle, kritika, svakako, i vrlo oštra kritika, ali ne bez uvažavanja. Ista stvar je i sa Skupštinom, ista stvar je i sa funkcionerima Narodne skupštine. Onog trenutka kad se izbori završe, ima se uvažiti institucija i predstavnici institucija, a posle možemo da se kritikujemo i treba da se kritikujemo kad god neko misli da nije u redu i da nije dobro to kako se radi i na koji način se postupa. Ali, biranim rečima, bez uvreda. Ovo što smo juče imali, to je pokušaj da se dokaže da država Srbija ne postoji. I to je za nas apsolutno neprihvatljivo i za to potpunu odgovornost snose oni akteri koji su to izazvali iz opozicionih krugova. Eto, samo toliko sam hteo. Hvala. 

ANA BRNABIĆ: Hvala vam poslaniče na korektnom istupanju. Kritike su svakako uvek dobrodošle. Odgovor ministra finansija, Siniše Malog. Izvolite. 

SINIŠA MALI: Hvala puno. Poštovani narodni poslanici, uvaženi građani Srbije, poštovani narodni poslaniče, samo jednu stvar, pošto ste me prozvali, oko pokrića materijalnih troškova visokoškolskih ustanova. Zakon o budžetskom sistemu je krovni zakon i on definiše da ukoliko je u suprotnosti sa drugim zakonima, on se primenjuje. A taj zakon kaže da materijalni troškovi prvo i isključivo treba da se pokrivaju iz drugih izvora, uključujući i sopstvene izvore, a tek onda iz budžeta. I kada govorite o tome da nije bilo novca za grejanje itd, itd, a da ne ulazim u to pošto smo to raspravili sa predstavnicima univerziteta, bilo je pitanje a za šta onda sopstvene izvore troše, za povećanje plata i svega ostalog, za šta imate izveštaj budžetske inspekcije, a ne na delom pokriće materijalnih troškova. Dakle, nije država tu kriva, biću politički korektan, to je više obostrana krivica, ali nije samo kako ste vi rekli da treba iz budžeta. Ne, trebalo je prvo iz sopstvenih prihoda, koji su bili, koji su postojali i koji postoje, ali su deljeni za plate, pa tek onda iz budžeta. To je samo jedna mala klarifikacija onoga što ste govorili, ali, sve u svemu, mislim da je dobra stvar da smo sa univerzitetima napravili ovaj dogovor. Mislim da ovaj zakon sada koji je pred vama danas upravo na osnovu njega ćemo izbegavati situacije koje su bile pre, upravo situacija o kojoj ste vi govorili. Troškovi materijala će u potpunosti biti pokriveni, biće više novca. Sada je stvarno na univerzitetima da se organizuju kako treba i da jednostavno taj novac iskoriste na najbolji mogući način, jer mislim da nam je svima u interesu da nam obrazovanje napreduje, da bude sve bolje, da kvalitet nastave bude sve bolji. 9/3 JJ/LjL Da vas podsetim da smo napravili takođe dogovor i sa zaposlenima u prosveti u smislu osnovnog obrazovanja, srednje takođe i predškolci, u smislu povećanja plata. Dakle, pet posto povećanje plata koji ide sada od 1. marta, dodatno povećanje od pet posto od 1. oktobra, to je kumulativno 22,3% povećanje plata s obzirom da je već 11% povećana plata od 1. januara. Dakle, 22,3% povećanje plata za sve zaposlene u prosveti samo u ovoj godini. Dakle, time dolazimo do toga da osnovna plata u osnovnom i srednjem obrazovanju bude jednaka prosečnoj zaradi na nivou Republike, što je i bio zahtev sindikata koji smo ispoštovali. Tako da sa te strane mislim da je ova godina, rekao bih istorijska za prosvetu. 10/1 VS/LŽ 11.35 – 11.45 Dakle, neke stvari koje nismo uspeli da uradimo u prošlosti sada smo uspeli da dovedemo do kraja, i ako čitate i pročitate saopštenja univerziteta svih sedam ovih državnih univerziteta sa kojima smo razgovarali o Zakonu o visokom obrazovanju, videćete da su saopštenja takva da jasno kažu da su svi zahtevi visokoškolskih ustanova ispunjeni i da to njima daje mogućnost da svoju organizaciju rada naprave na način na koji žele, a za dobrobit naravno, studenata. Pri tome, ono o čemu je i ministarka prosvete govorila ne zaboravite da mi smanjujemo udeo, da kažem, države u odlučivanju, kada su organi rukovođenja u pitanju, više prostora dajemo onima koji su zaposleni u visokoškolskim ustanovama, a paralelno sa tim mnogo više novca izdvajamo iz budžeta. Tako da, tu postoji i mora da postoji jedna doza poverenja da će taj novac biti iskorišćen na pravi način, s obzirom na to da je upliv države manji ovim novim zakonom nego što je to pre bilo. U svakom slučaju, još jedanput hvala i vama na konstruktivnom dijalogu, ali ono što je bilo, bilo je, ostavio bih u prošlosti, ja bih se koncentrisao na budućnost, a to je primena ovog zakona, bolje sutra za naše studente. Nadam se da će studenti brzo da se vrate u svoje klupe i da će se situacija po tom pitanju normalizovati, s obzirom na to da usvajanjem ovog zakona, s obzirom na to da su svi univerziteti državni to prihvatili, s obzirom na to da idemo sa smanjenjem, odnosno umanjenjem školarina za samofinansirajuće studente za 50%. Dakle, sve su to zahtevi koji su bili u tom četvrtom zahtevu studenata. Usvajanjem ovog zakona, koliko sam razumeo, koliko već danas, taj zahtev je ispunjen, tako da se stvaraju uslovi za dalju normalizaciju i povratak studenata u klupe, što se nadam da će se desiti vrlo brzo. Hvala još jedanput. 

ANA BRNABIĆ: Hvala ministre. Branko Pavlović. Izvolite. 

BRANKO PAVLOVIĆ: Bukvalno dvadeset sekundi, baš gledajući u budućnost, kada se studenti smrzavaju, onda država plati grejanje, pa onda kroz nadzorne inspekcijske organe sa rukovodstvom, dekanima fakulteta raspravlja, ko je koliko platio i ko je koliko trebalo da plati. Obrnuto se stvara utisak da država ne brine o univerzitetu, o studentima itd. Dakle, za ubuduće, kada se već dođe u situaciju, ne isteruje se mak na konac ko je u pravu i ko je koliko trošio, preko leđa studenata, nego se direktno plate računi za grejanje i materijalne troškove, a kasnije se kroz nadzorno inspekcijske poslove reguliše odnos sa fakultetom. Hvala. 

ANA BRNABIĆ: Hvala vam. Ministar Slavica Đukić Dejanović. 

SLAVICA ĐUKIĆ-DEJANOVIĆ: Pre bilo kog zahteva studenata i pre ove situacije u kojoj smo mi sada, Ministarstvo finansija i Ministarstvo prosvete našlo je model da novac bude prebačen svim fakultetima, svim univerzitetima i da se upravo ne događa to što ste rekli, da se prvo studenti smrzavaju zato što nije plaćeno grejanje, mi dodamo grejanje. Dakle, bilo je potpuno obrnuto, čak i pre svega ovoga i pre ovih izmena i dopuna. S druge strane Nacionalni savet visokog obrazovanja sadrži ljude koje, odnosno u njega se biraju one osobe koje nisu na drugim funkcijama, koje nisu funkcioneri, kako na univerzitetskom nivou, tako i na državnom nivou. Dakle, ne može biti funkcioner u opštini, u autonomnoj pokrajini, na nivou države, pa ne može biti ni u akreditacionom telu koje se bavi akreditacijom ustanova i smatramo da treba izbeći i nije kompetentan i nije bio u sukobu interesa, član saveta koji bi bio npr. u žalbenoj komisiji akreditacionog tela.

ANA BRNABIĆ: Hvala Reč ima narodni poslanica Ana Jakovljević. 

ANA JAKOVLJEVIĆ: Ja ću koristiti vreme grupe. Uvaženi građani Srbije, ostajući dosledni jučerašnjem stavu da na ovoj sednici jedino može da se razmatra i glasa o Predlogu izmena i dopuna Zakona o visokom obrazovanju i ni o jednom drugom zakonu koji je predložila Vlada u ostavci, koju ne može da obrazlaže, Narodni pokret Srbije je podneo dva amandmana na ovaj predlog zakona. Prvim amandmanom tražimo da se broj predstavnika države dodatno smanji u upravljačkim organima univerziteta i da se vrati na nivo kakav je bio pre izmena Zakona iz 2018. godine, kada su većinu imali predstavnici akademske zajednice. Drugim amandmanom tražimo da se ove godine studentima nadoknadi 50% školarine, sledeće godine 75%, a da one tamo godine, studenti u Srbiji koji su državljani Srbije počnu besplatno da studiraju, kako je praksa u razvijenim zemljama EU, koje čak imaju besplatno studiranje i za strane studente, a to su zemlje poput Nemačke, Italije, Austrije. Ono što je vrlo važno reći, a to je da ovaj Zakon uvažava dugogodišnje zahteve akademske zajednice, koja je upućivala vlasti i koji su sada konačno nakon pritiska javnosti i opšte pobune svi prihvaćeni. To govori o tome kako je do sada vlast imala odnos prema akademskoj zajednici, da su tek sada sve te izmene i ti predlozi prihvaćeni. Međutim ono što je važno reći, dok vlast pokušava sa akademskom zajednicom da uspostavi neki vid primirja na drugoj strani nastavnike srednjih i osnovnih škola progoni i preti, od premijera koji je u ostavci i ministarke smo čuli da prosvetni radnici neće primiti platu i ako se ne zna kako je to moguće da se bilo kome uskrati lični dohodak, bez da se sprovodi disciplinski postupak. Ono što su odabrali predstavnici vlasti da rade, a to je da vrše pritiske na direktore škola, govoreći im da će krivično odgovarati za oštećenje budžeta ukoliko ovakvim nastavnicima isplate platu. Ono što želim da vam kaže dragi građani, da će poslanici Narodnog pokreta Srbije i Novog lica Srbije, svoju mesečnu platu uplatiti u fond koji budu neki od sindikata otvorili kako bismo ublažili teret nepravde koja se trenutno prema njima sprovodi, a naša borba je zajednička. Ja pozivam i druge kolege i građane na ovu solidarnost. Još jedan vid zastrašivanja prosvetnih radnika se ogleda u činjenici da je podneta žalba Ustavnom sudu od strane nevladine organizacije koja je bliska vlasti sa zahtevom da se zaštiti Ustavom zagarantovano pravo obrazovanja. Gospodo iz vlasti i kolege iz Ustavnog suda jedno malo podsećanje šta zapravo to pravo znači. Pravo na obrazovanje jeste ljudsko pravo, ali ono ne može u punom kapacitetu biti ostareno ako druga ljudska prava nisu ostvarena. Univerzalnom Deklaracijom o ljudskim pravima pravo na obrazovanje je svrstano u drugu kategoriju, odnosno drugu generaciju ljudskih prava koja dolazi nakon prve generacije, a u prvoj generaciji prava se nalaze jednakost pred zakonom, sloboda govora, pravo na pošteno suđenje, kao i pravo glasa. Zato je licemerno pozivati se na ostvarenje ovo ustavnog prava ako pre toga ova osnovna fundamentalna ljudska prava nisu ispunjena. Tako da, ako građani žive u zemlji sa represivnim autokratskim režimo, gde se kradu izbori, vrlo je važno da se vratimo na ta prava koja su važna za građane, pa tek onda razgovaramo o pravu na obrazovanje. I kada pričamo o takvom režimu postavlja se pitanje šta nastavnici u takvom režimu mogu da uče studente. 10/3 VS/LŽ Koje škole će od njih napraviti dobre ljude, ako nastavnici treba da ih uče ono o čemu bi nešto trebalo da bude, a dešava se nešto sasvim drugačije. Kakav kredibilitet ti nastavnici imaju pred tom decom da bilo šta izgovore. Sada ću vas podsetiti na jednu latinsku izreku koja kaže „non scholae, sed vitae discimus“, ne za školu već za život učimo. Ovo što nastavnici u osnovnim i srednjim škola rade upravo to, uče decu životu. Ono za šta treba da budu nagrađeni je upravo to, i ne da im se uskrati plata nego da dobiju duplu platu. 11/1 GD/JG 11.45 – 11.55 Ono što je još veća ironija kada pričamo o obrazovanju je što se na pravo obrazovanja pozivate vi koji ste leglo lažnih diploma i plagiranih diploma i vi se pitate kako će deca da nadoknade sve. Vrlo lako. Deca su savladala najosnovnije etničke vrednosti koje su važne za srećan život i lako će savladati sve ostalo. Ja znam da vama to teško pada da razumete, jer većina vas je svoje karijere stekla baveći se politikom, dok pre toga ko zna kako i čime ste se bavili, kupujući diplome i radeći šta ste radili. Izgradili ste čitav paralelni svet ne bi li se u njega prilagodili u kome promovišete kriminalno, kič i porno kulturu, da biste se vi zbog toga bolje osećali i da vam to bude blisko. U svojoj bahatosti potcenili ste ovaj narod. Mislili ste da ste ga dovoljno osiromašili i zastrašili da ne shvata razliku između dobrog i lošeg. Vidite, gospodo iz vlasti, samo sada ovom prilikom ću vam dati jedan besplatan savet. Kada mislite da ste najjači, tada ste najslabiji i tada u tom trenutku kreće vaš pad i krenuo je. Vreme vaše elite sa „Aliekspresa“ je gotovo. Vreme bahatih, nasilnih i gramzivih funkcionera vlasti je gotovo. Vreme podele građana, koje ste godinama huškali jedni na druge, je gotovo. Ceo sistem laži, obmana i manipulacija vam se raspao. Studenti i srednjoškolci, ti divni mladi ljudi, podsetili su nas koliko dobri, brižni i pažljivi jedni prema drugima možemo da budemo. Građani širom Srbije ih dočekuju kao oslobodioce i svi plačemo. Plačemo jer nam je muka kako smo dozvolili da nam 35 godina razarate državu i uništavate sve čega ste se dotakli. Plačemo zato što smo osetili slobodu i od nje nećemo odustati i nikome nikada više nećemo dozvoliti da najgori među nama vode našu državu. Ko god da preuzme vlast posle vas mora da zna da suverenost pripada građanima i da ona nikada ne sme biti otuđena od građana. Onaj koga građani na legalnim izborima izaberu da vrši vlast posle vas moraće da izgradi razorene institucije i da vrati pravdu i pravičnost u ovu zemlju, da nikada više nestručni, nekompetentni, bahati ljudi ne dobiju priliku da budu na pozicijama na kojima se vi danas nalazite. Pošto toliko brinete za studente i za đake, sve što treba da uradite je da ispunite zahteve koje još uvek niste ispunili. Prvi zahtev je objavljivanje kompletne i originalne istinite dokumentacije koja se tiče rekonstrukcije železničke stanice i procesuiranje svih odgovornih. Drugi zahtev je da potvrdite identitet i pokrenete postupke protiv svih lica koja su napala studente, a koji su funkcioneri Srpske napredne stranke. Odbacite krivične prijave i obustavite postupke protiv ljudi koji su protestvovali, a ne da ih abolirate. Aboliranje znači da su krivi. Ne, oni traže da se postupci obustave, jer su nelegalni. Ono što morate da znate, studenti su upalili baklju slobode i više povratka nema. Što reče neko, samo vam još vrtići nisu ustali u pobunu protiv vlasti. Vi znate da je gotovo, iako pokušavate na silu da dovodite ljude na mitinge. Te ucenjene, jadne, osiromašene ljude, ponižene plaćate, kojima i ta crkavica znači. Vi to koristite i dovodite ih na mitinge. Mi znamo da vi znate da je gotovo. 11/2 GD/JG Samo da vas podsetim što se tiče većine koju ovde stalno pominjite. Ako od ukupnog broja upisanih birača polovina izađe da glasa i od te polovine, polovina glasa za vlast, to je, gospodo iz vlasti, četvrtina glasova. To nije većina. A i tu četvrtinu ste pokrali. ODIHR vam je to lepo utvrdio i napisao i tu četvrtinu ste morali da kradete. Ono što u školama niste naučili je da dobro uvek pobedi zlo, ali uvek. General Mišić je govorio – jedan koji sve i hoće je uvek jači od dvojice koji moraju, a građani ove zemlje su se osmelili, prvo, da iznesu sve što imaju pred budućnost ove zemlje da ih ponude kada su u maršu prolazili Srbijom, a drugo osmelili su se i da traže svoju državu nazad. Vi ćete uskoro biti ružna prošlost ove zemlje po kojoj se ništa neće zvati, ali dolazi budućnost u kojoj će se odgovornost sprovoditi i onda dobro razmislite šta ste radili i šta ćete sa tim. Građani Srbije, ono što na kraju želim da kažem je da će Narodni pokret Srbije glasati za ovaj zakon koji vodi ka ispunjenju studentskih zahteva. Zalagaćemo se za ispunjenje svih ostalih zahteva i da institucije rade svoj posao. Što se tiče jučerašnje sednice, ja bih vas samo podsetila da je glavna i odgovorna za vođenje sednice predsednica parlamenta gospođa Ana Brnabić. Onog trenutka kada je shvatila da nema uslova da se sednica održi na miran način, sednicu je trebalo prekinuti. Nažalost, tri koleginice su povređene od kojih je jedna povređena od strane Žike Gojkovića. Ja sam lično videla kada je flaša sa te strane poletela koleginicu koju je udarila u glavu. Čak je jedna flaša i na mene krenula. U zadnjem momentu sam uspela da se sklonim. Polomila je mikrofon ovde. Poslanici Narodnog pokreta Srbije žele brz oporavak koleginicama i apelujemo na vas, predsednice, da konačno počnete da poštujete Poslovnik i da vodite sednice Skupštine u skladu sa njim. 

ANA BRNABIĆ: Hvala mnogo. Ja vam posebno zahvaljujem što ste danas poštovali građane Republike Srbije u smislu da ste koristili argumente i reči, a ne vuvuzele. Žao mi je što je narodna poslanica odmah izašla, pa nije želela da sluša odgovor na sva ona pitanja ili teme koje je pokrenula. Mislim da to opet nije dobra parlamentarna praksa, ali polako, polako, stići ćemo i do toga da imamo dobru parlamentarnu praksu. Još jednom ću reći svima da institucije Republike Srbije neće se povlačiti pred nasiljem. Dakle, da sam juče prekinula sednicu, svaka dimna bomba, svaka šok bomba, svaki suzavac bi značio da će da se prekine rad Skupštine. Mi to ne smemo da dozvolimo. Mi smo ovde zbog građana Republike Srbije, tako da pred nasiljem sa institucije Republike Srbije povlačiti neće. Reč ima Milenko Jovanov. 

MILENKO JOVANOV: Ja sam zaista ovo slušao. Sad moram da se obraćam ovako u kameru pošto onaj ko je govorio je izašao iz sale. Ja sam ovo slušao sa namerom da čujem i da razumem, a ne sa namerom samo da glumim da slušam. Međutim, ono što sam čuo kao argumente, iskreno rečeno, ništa drugo ne mogu da kažem nego da je strašno na koji način ovi ljudi razmišljaju i kako oni zamišljaju da država treba da funkcioniše. 11/3 GD/JG Neću se osvrtati tačku po tačku od onoga što je rečeno. Ima tu mnogo kontradiktornost. Krenuću od ove poslednje. Predsednica Skupštine je kriva zato što nije prekinula sednicu, a nisu krivi oni koji su sednicu prekidali. Dakle, oni su nas juče optužili, lider njene stranke Miroslav Aleksić nas je juče optužio da držimo sednice na silu i to je veliki greh predsednice Skupštine, ali zato nije greh njihovih kolega poslanika koji prekidaju sednice na silu. Jako zanimljiv ugao gledanja stvari. To pokazuje koliko je ta logika potpuno iščašena. S druge strane, traži nagrađivanje nastavnika koji ne rade, jer, kaže, oni drže časove života toj deci, životne časove i životne lekcije. Ja nisam dozvolio ni jednom nastavniku i ni jednom profesoru koji uči moju decu da im drži životne lekcije. To je moj posao kao oca i posao moje supruge, njihove majke. Njihov posao je da ih nauče biologiju, geografiju, hemiju, fiziku, matematiku ili šta već predaju. 12/1 BN/IR 11.55 – 12.05 Ko njima daje pravo i ko je njima dao pravo da oni moju decu uče o životu? Ko je njima dao pravo da targetiraju decu roditelja koji se ne slažu sa onim što oni rade? Ko je njima dao pravo da maltretiraju decu roditelja, pa i roditelje koji se ne slažu sa onim što rade? Kao čopor besnih pasa nasrću na svakoga ko se usudi da im kaže - ljudi šta radite ovo. Ali, treba za to da dobiju duplu platu, zašto, po kom osnovu? Zato što ne rade svoj posao? Jel će oni bolje od mene, krezubog, neškolovanog naprednjaka da vaspitaju moju decu, jel tako, jer mi nismo sposobni ni decu da vaspitavamo, pa će oni da nam vaspitaju? Ja sam mislio da je greška i mislio sam da je skandal kada je Žaklina Tatalović sa „N1“ na skupu u Novom Sadu, kada je onaj Bačulov doterao cisternu sa fekalijama, pa ih sve redom polivao, nekima se primetilo, a nekima se nije primetilo na licu, dakle, kada je na tom skupu intervjuisala dete, ja sam mislio da je to skandal epskih razmera, nikad viđen na ovim prostorima, a zapravo smo imali tada samo najavu i to od onog za koga se posle ispostavilo da on rukovodi svim ovim procesom. Dakle, Šolakovi mediji rukovode svim ovim. I nije slučajno Žaklina Tatalović intervjuisala dete, jer je posle usledilo to da se deca guraju u pravi plan, ne studenti, deca i ne govori potpuno koleginica iz Narodnog pokreta Srbije, ne srednjoškolci i studenti, nego i đaci prvog razreda i njih izvodite na ulicu. I nije vas sramota to da radite? Po kom osnovu nekoga ko je maloletan izvodite na ulicu? Koga ste pitali? Kako to može? Napali ste nas pre nekoliko godina zato što je hor jedne srednje škole u Novom Sadu trebalo da peva na stranačkoj konvenciji u Novom Sadu. Rekli ste da je to zloupotreba dece u političke svrhe. A, šta je ovo? Dakle, mi ćemo da pravimo svinjarije i onda ćemo te svinjarije da proglasimo da su ispravne. To je otprilike njihova politika i to je otprilike njihovo gledište. Kad mi kažemo da je ispravno da deca idu na ulicu, to je ispravno, nema veze šta kažu konvencije, nema veze šta kaže Ustav, nema veze šta kažu zakoni, mi smo rekli da to tako treba. Bori se koleginica protiv lažnih diploma i kupljenih fakulteta itd, pa neka krene od svog šefa, neka krene od svog šefa stranke. Pa, taj ne zna da pokaže zgradu u kojoj je stekao diplomu, ne znam da li zna da potrefi grad iz koga mu je stigla diploma. Pa ako već to hoće da radi, neka pokaže na svom primeru, nemoj na nama da pokazuju svoju principijelnost. Znate, ne mogu ja pokazati svoju principijelnost tako što ću vama da ukazujem šta treba da radite, nego svojim primerom da pokažem da se držim principa. Prema tome, lepo Mikiju Aleksiću prvo diplomu na sunce, da vidimo ko je izdao, kada je izdao, kada je studirao, šta je imao. Za srednju smo videli. On ne da nije išao u školu, kao što oni sada propagiraju, on je išao u školu i kada niko nije išao u školu, u avgustu, on je produženo trajao u školovanju. Prema tome, ajmo malo principijelnosti. Mi smo bivša vlast, mi smo ovo, mi smo ono, vaš je početak, kraj itd. Početak našeg kraja je prvog dana posle 2012. godine, to je početak kraja i on traje, i naravno da svakog novog dana, kao što se svaki čovek novim danom približava času svoje smrti, tako se jedna vlast svakim novim danom približava danu svog odlaska sa vlasti, to je normalan proces. Ali, to se neće desiti na način na koji oni to žele, to je ono što oni ne mogu da shvate. Jel imaju većinu? Pa, evo izračunala je, doduše, nije izračunala koliko onda izgleda ta njena brojka u biračkom telu, jer ako je polovina polovine četvrtina, šta je onda 3% ili 2% od te polovine? Dakle, hajde da vidimo ko je to onda promil koga oni predstavljaju? Prema tome, nikakva problem nije. Jel imate većinu? Pa, ajmo na izbore, ljudi. Vi pokradete izbore, pa kako možeš, ljudi moji, ja ne mogu da shvatim, znači, oni sada imaju devet poslaničkih grupa u ovoj Skupštini, svi imaju predstavnika u stalnom 12/2 BN/IR sastavu biračkih odbora, svi imaju po dva člana u proširenom sastavu biračkih odbora, doduše, kada naprave te svoje koalicije, boga pitaj ko s kim i kako. Pa, koliko je to ljudi na biračkim mestima? Pa, kako, pa koga birate na biračka mesta kad mi pokrademo svake izbore, aman? Od 2012. godine pričate kako su svi izbori pokradeni. Pa, jeste li vi idioti, jeste li nesposobni, jeste li slepi, jeste li glupi, šta ste, kad vas neko krade 12 godina konstantno i vi niste u stanju to više da sprečite? Kako je moguće to? Apsolutno nenormalne stvari pričaju. Oni su sebe ubedili u to da to stvarno tako funkcioniše. Na kraju krajeva, evo, ako je to polovina polovine i četvrtina ukupnog biračkog tela, prihvatam, evo, znači 75% ljudi je protiv nas, pa ajmo na izbore. Pa, što nisu prihvatili referendum? Jel im nudio predsednik referendum? Jednostavna, vrlo jednostavna kampanja, da li si za ili si protiv. Nema stranaka, nema politika, nema ničega, jesi li za Vučića ili si protiv Vučića, da se izjasni narod. Onog momenta kad se kaže da je protiv, on podnosi ostavku. Vi kažete - nećemo. Pa, kako sa 75% ljudi odbijate tako nešto, 75% podrške odbijate tako nešto? Hajde, dajte mi logiku, samo mi dajte logiku. Ja ne mogu da pronađem tu logiku i ne mogu da shvatim da neko smatra da ima 75% podrške u biračkom, u ukupnom biračkom telu Srbije, ne onome što izađe na izbore, nego u ukupnom biračkom telu Srbije i kaže – mi ne možemo na izbore, ne možemo na referendum, vi ćete da nas pokradete. Kako, bre, da pokradeš 75%, kako da spustiš 75%, ljudi moji? Na koliko možeš da spustiš, na 60, na 50, na 30, ne znam na koliko možeš da spustiš. Pa kako god okreneš, spustićeš opet na ono da vi budete većina. Vi kažete – ne. Zašto? Zato što znate koliko neistina govorite. Zato što znaju šta pričaju, znaju kako su slabi, kako su jadni, šta rade na tim svojim opštinskim odborima, gde ih imaju. Mrzi ih da prave organizacije, mrzi ih bilo šta da rade itd. Prema tome, zaista sam slušao da čujem, zaista sam želeo da čujem šta su argumenti, ali ja ništa više ne znam nego pre onoga što je počela koleginica da izlaže. Ja ništa novo osim parola nisam čuo u optužbi da smo mi ovakvi, onakvi. Oni su divni, mi smo katastrofa i to je sve super. To što oni vide kao rešenje i to što oni misle da će da bude rešenje, neće se desiti, ni obojene revolucije, ni nasilne promene vlasti itd. Zašto? Pa, zato što je svako ko je na taj način došao na vlast tražio nekakav legitimitet. Hajde da se vratimo unazad. Godine 2000. su bili izbori, kakvi-takvi, bili ovakvi, bili onakvi. Dok Slobodan Milošević nije izašao i rekao da priznaje rezultate izbora, tu ništa nije bilo završeno. To što oni misle bilo je ovako, bilo je onako, sve super. Godine 1996. bili izbori, neko dobio neke glasove, pa neko prekržio, pa rekao – puj pike ne važi. Narod izašao na ulicu, branio svoje glasove. Narodna skupština donela leks specijalis, pa to prihvatila. Opet nekakav legitimitet. Čak i unazad još da se vratite, pa da se vratite na 1945. godinu i na ono što svi zovemo revolucijom, tu je 1944. godine, 12. septembar kralj Petar II održao govor, gde je sve pozvao da se stave pod komandu maršala Tita i stupe u redove NOB, sve svoje Srbe, Hrvate i Slovence. Pa, posle toga održani izbori, one ćorave kutiju, kako je bilo, ali izbori, nekakvi izbori, jesu li bili demokratski, jesu bili ovakvi, onakvi. Dakle, komunisti sa svom svojom golom silom, naoružani do zuba, nisu sproveli revoluciju bez kontinuiteta, pa prelazna vlada Tito Šubašić i sve ostalo. Znači, čak ni tu se nije išlo na ono što oni traže danas u Srbiji, čak ni tu se nije išlo da takav brutalan prekid bilo kakvih normi i bilo kakvog poretka. 12/3 BN/IR Šta oni onda hoće? Ono što nikada nigde nije bilo, da od Srbije naprave banana državu u kojoj će neko da se pogađa ko može, a ko ne može da bude vlast na osnovu toga što su se oni dogovorili na nekom plenumu itd. Pa, kako da vam kažem, to neće da može. 13/1 TĐ/MJ 12.05 – 12.15 Sa druge strane, i opet dolazimo do tog pitanja legitimiteta pošto koleginica drže do obrazovanja i do svega ostalog, ne znam gde je to naučila da postoji taj manjkavi legitimitet, delimični legitimitet, ne znam ni kako bih ga nazvao, Martinoviću, ti kao profesor pravnog fakulteta možda možeš da mi pomogneš, ja ne razumem kako to može da postoji, pa smo legitimni da predložimo zakon posle ostavke Vlade. Znači, nakon što je Miloš Vučević podneo ostavku, Vlada podnese zahtev, predloži zakon Skupštini, i to je u redu i o tome se raspravlja, o tome može da se glasa, ali o svim zahtevima koje je Vlada predložila dok je bila u punom kapacitetu, dakle nije bila u ostavci, ne može da se glasa i da se raspravlja, jer je ona pala, a u tom trenutku nije pala, a onda kad je pala onda predlaže zakone i o tome može da se raspravlja, a onda Skupština koja nema legitimitet ni za šta ima samo legitimitet da izabere prelaznu Vladu. Znači, nemamo legitimitet, imamo legitimitet da glasamo za studentske zahteve i da izaberemo prelaznu Vladu. Gde to piše, u kom aktu? Ja ne znam. Istovremeno nas pozivaju na zakonitost, na ustavnost, na to da, ne znam, predsednik ili ovaj ili onaj ministar ili premijer ili, ne znam više ko, predsednica Skupštine izlazi iz svojih nadležnosti itd, a gde ovo piše ljudi u pravnom sistemu Republike Srbije da Skupština ima mandat samo da glasa o studentskim zahtevima i da izabere prelaznu Vladu ja ne znam i onda vidite da je to sve jedan bućkuriš različitih parola bez ikakve sadržine i bez ičega. Hajde da opravdamo akcije koje su što luđe itd. Ja ne mogu da verujem. Hajde prihvatiću uz veliku rezervu da je iskren zahtev za brzo ozdravljenje koleginicama, ali znate onda kada održite konferenciju za štampu nakon onakvog dana juče, izađete na tu konferenciju, pa osudite to ponašanje, a ne da optužite predsednicu Skupštine da je kriva za to što je onaj koji je umislio da je Napoleon jer je studirao na Sorboni, pa je onda Napoleona dosegao samo u visini, ni u čemu drugom u životu, prskao biber sprejom u lice narodnim poslanicima. Ko je za to kriv? Ana Brnabić? Poslanici vladajuće većine? Oni su hteli, i to treba građani da znaju, da mi napustimo salu, to je bila ideja, i da kažu zaustavili su sednicu, a onda je bila ideja da izađemo iz te sale napolje, pa da nas gađaju jajima, pošto su doneli jaja na kojem je svako pisalo prezime. Ne znam da li ste videli tu sliku. To je bila ideja. I sad kao, eto, mi osuđujemo, nisu bili normalni uslovi za rad. Nažalost, i time da zaključim jesu, na žalost od kad su oni u parlamentu. Ono što ste videli juče, poštovani građani, to su nama redovni uslovi za rad. Ovo što danas vidite je vanredno. Ovo što danas vidite nije normalno, da se normalno diskutuje, da se iznesu neki stavovi, da se kažu neke stvari, da poslanici opozicije nešto govore, da im se nešto odgovori i da rasprava teče dalje. To nije normalno ovde. Od 2022. godine mi ovde imamo permanentno i kontinuirano nasilje, nasilje, nasilje i nasilje. I sve se svodi na to - zabranićemo, sprečićemo, onemogućićemo i ne znam ni ja šta i evo sad, na kraju krajeva, da budem potpuno iskren, pošto sam svedok u dva potpuno različita pristupa vođenju Narodne skupštine Republike Srbije. Bio sam predsednik poslaničke grupa kada je predsedavao Vladimir Orlić i sada kada predsedava Ana Brnabić. Dva potpuno različita principa. Vlada je bio dosta rigidniji, dosta oštriji itd. Predsednica Skupštine, sadašnja, dakle, Ana Brnabić, ja ne znam, ne postoji granica koliko je liberalna i koliko tolerantna. U oba slučaja imate isti rezultat, u oba slučaja imate isti rezultat. U oba slučaja imate vuvuzele. U oba slučaja imate lupanje klupa. U oba slučaja imate tuče. U oba slučaja imate isto ponašanje. Čekajte, šta je onda rešenje? U kome je onda problem? Dakle, ako imate dva potpuno različita pristupa istoj stvari i imate varijable, imate jednu konstantu, a to su oni, pa neće biti da je greška u onome što je promenljiva, nego u onome što je 13/2 TĐ/MJ konstanta, a to je njihovo nasilje, isključivo i samo nasilje. Oni nisu bili u stanju da smisle kako može sednica da traje, kako mogu duže da govore, kako mogu bilo šta. Imali smo ovde opozicione stranke, neki ljudi su sa nama u klupama, a govorim o stranci koja je obeležila parlamentarizam u nekom prethodnom periodu – SRS. Ljudi su se dovijali kako da pritiskaju vlast, da sednice traju duže, da oni dobiju na važnosti kao opozicioni poslanici, da sebe podignu time što kontrolišu sednicu Skupštine na nivo vlasti i da razgovaraju sa ravnopravnih osnova, bez nasilja, bez ičega. Bilo je incidenata nekih, neću da kažem, ali u odnosu na ovo, pa ono je kisela voda. Ne može da se poredi, bre! Ne može da se poredi. Prema tome, da, to su zlatna vremena bila u odnosu na ovo danas. Prema tome, žao mi je, ne znam kako ćemo razgovarati, a moramo da razgovaramo, jer ovde neko misli da treba da sprovodi neku revolucionarnu pravdu koja nigde nikad nije sprovedena. Ono što mene plaši, o tome sam juče po grimasama ljudi, po pogledu ljudi, stekao utisak da ovde sa nama sede ljudi koji bi bez problema fizički lišavali života sve koji sede sa ove druge strane. To je nešto što ne znam kako i na koji način možemo da prevaziđemo, ali na nama je da probamo da nađemo način kako da preko toga pređemo, ne zbog njih nego zbog ove zemlje. Hvala. 

ANA BRNABIĆ: Hvala, narodni poslaniče. Reč ima potpredsednik Vlade Aleksandar Vulin. 

ALEKSANDAR VULIN: Hvala. Poštovani narodni poslanici, sad mogu da kažem „poštovani“, jer zaista to mislim, prvo bih da se zahvalim i gospođi Jakovljević i gospodinu Pavloviću. Tako je to trebalo da izgleda. Mi dođemo, razgovaramo, naljutimo se jedni na druge, kažemo nešto što jeste i što nije, nekad preteramo, ali to je parlamentarni život, to za to služi, to je suština. Znate, kada bi ova većina samo se koristila argumentima broja, pa nema šta, onda opozicija ne treba da postoji. Završe se izbori, onaj ko je pobedio nosi sve i to je to. Dakle, ovo je tako trebalo da izgleda i da je to tako izgledalo građani Srbije bi imali najmanje 10 dana, najmanje 10 dana prilike da svakog dana, po osam sati, slušaju naše rasprave, dok im ne dosadi. Nažalost, Srbija se juče upisala među zemlje u kojima se u parlamentu koristi nasilje, kojima se ugrožava život kolega poslanika. Nažalost, o Srbiji se retko sada čuje nešto lepo u svetu. Tramp nas je, ako niste znali, pomenuo u svom obraćanju u Kongresu, pomenuo je Srbiju. Nije je pomenuo ni po čemu dobro. Nije nas pomenuo po našem privrednom rastu koji je za svako poštovanje. Nije nas pomenuo ni po našim etičkim principima po kojima je naš narod zaista deo civilizacije. Pomenuo nas je po tome što smo od USAID-a dobili neke pare i ismejao nas je za pare koje smo dobili, kao što nas juče ceo svet pominje sa onim odvratnim slikama nasilja u parlamentu Srbije. Ja ne verujem da postoji birač koji je glasao za predstavnike opozicije sa idejom da oni dođu i zapale Skupštinu i duvaju u vuvuzele. Živo me zanima kada se vrate kući, pa razgovaraju sa svojim porodicama, pa kaže – e, jesi li video kako sam duvao u vuvuzelu, kaže – jao, jeste, znaš, prepoznajem tvoju vuvuzelu, a što ti nekako vuvuzelišeš. Nemoguće da je neko glasao za tako nešto. Ljudi su glasali za opoziciju i kada glasate glasate da zagorčava život vlasti. To je normalno, ali da zagorčavate tako što kaže, kada te sretne u kafani, svi smo mi bili opozicija dugo vremena, pa znali smo kada dođemo negde, pa nam priđu – u što si mu rekao, a što ti znaš da ga pitaš, a kako si ga. Za to glasaju ljudi i kada ste opozicija, ali ne glasaju za to da bacaš dimne bombe. To se ne radi ni na stadionu i na stadionu je to krivično delo. Sad je moram da kažem – pravda za navijače. 14/1 AL/MP 12.15 – 12.25 Kako ministar Dačić posle ovoga da uhapsi bilo koga navijača koji baci topovski udar? On kaže – šta, pa to se radi i u Skupštini. Što ja to ne smem da radim? U čemu je problem? Kako ćete me da uhapsite sada? Šta treba da budem poslanik da bih mogao da bacam topovske udare? Pa dobro, kandidovaćemo se sa programom, duvamo u vuvuzele i bacamo topovske udare. To je naš program. Bravo. Potpuno se slažem sa vama, gospodine Pavloviću, da je ovo institucionalni problem, ali ne zato što institucije ne rade, zato što su razorene, ali ne zato što su razorene od strane vlasti i unutar vlasti, nego su razorene od strane onih koji tvrde da ih poštuju. Čekajte, da budemo pošteni. Svi mi ovde i svi koji se bavimo politikom u ovom periodu smo dobrim delom odstupili od načela zakonitosti i bezuslovnog poštovanja zakona i Ustava. Kada bi se držali zakona, „dura leks sed leks“, kakav ne prijavljeni protest na Brankovom mostu? Kako može biti ne prijavljenog protesta bilo gde? Kako može neko da dobije saobraćajni prekršaj zato što ide žutom trakom, a neko ko blokira autoput je položio najvažniji ispit u svom životu? Zato, znate, postoje političari da nekada u nekim trenucima pokušaju da prilagode i zakon i život, da ne bi dolazilo do društvenih sukoba, jer da se ova vlast držala strogo zakona, vi znate da bi se ovo moralo rešavati silom. A, vlast je odlučila da ne koristi silu i da svesno, svesno prihvata da nije sve u skladu sa zakonom. Izvinite, kakvi plenumi, kako to, koja je to institucija? Kako se to zove? Ko je doneo odluku? Ko je dao legitimitet? Ko je izračunao koji je broj glasova? Kako sada to? Ponekada u svakom narodu, nije to samo kod nas, nismo mi najgori, naprotiv, ja mislim da su Srbi bolji narod od većine, baš me briga, optužite me za pristrasnost, šta god hoćete, ali ja tako mislim, naiđu trenuci kolektivnog zanosa. Nekada to ide na dobro, nekada na loše. Obično se ne završi baš najbolje, ali naiđu trenuci kolektivnog zanosa u kome argumenti više ništa ne znače. Do pre tri, četiri meseca postojali su dobri studenti i loši studenti. Znate ono, ovaj studira predugo, ovaj ima loše ocene, ovaj ima dobre ocene, ovaj ide na predavanja, ovaj ne ide na predavanja, ovaj ide zato što mu plaća tata, ovaj ide zato što hoće da što pre završi da se zaposli. Odjedanput nema dobrih i loših studenata. Postoje samo najbolji. Ne, ne, oni su bezgrešni, ništa ne mogu da pogreše. Svako može da pogreši, profesor može da pogreši, doktor može da pogreši, poslanik može da pogreši, svi mi možemo da pogrešimo, student ne može da pogreši. Kada on nešto kaže to je tako, šta će nam parlament. Možemo da raspustimo Skupštinu. Raspustimo Skupštinu, šta će nam Skupština. Ali, sada koji studenti i to nije važno. Dakle govorimo o institucijama o dubokom razaranju institucija. Obraćam se svim građanima Srbije koji ovo gledaju i slušaju - ej mi smo roditelji. Kažite mi, molim vas ko od vas želi da mu se dete vrati iz škole i da kaže – ej znaš kako smo linčovali direktorku škole, znaš šta smo uradili profesoru matematike, jel znaš, ona fizičarka što me uvek nervirala, znaš da smo je blokirali, blokirali smo joj kabinet i nismo joj dali da izađe. Pođite od sebe i svoje dece - da li želite da vam se deca tako ponašaju? U redu je da mi matori imamo svoje rasprave. Ma raspravljajmo se, idemo na proteste, parlamente, sve u redu, ali mi smo izveli decu na ulice. Ajde da vas podsetim kako je sve ovo počelo. Rasprava u društvu je počela tako kada su izveli sina Miloša Vučevića da protestvuje protiv svog oca, neznajući gde ide. Tako je počelo. Jel smo zaboravili to? Nije počelo ni od studenata nego je počelo od maloletne dece, od srednjoškolaca i to smo zaboravili. 14/2 AL/MP Nemojmo da se podsećamo da se sve ovo o čemu pričamo dešava i u osnovnim školama. Koliko će nam trebati vremena, ima sigurno stručnijih od mene koji će se baviti ovim, koji će govoriti jednog dana o tome, dame i gospodo, da ponovo tu decu vratimo u njihovo godište, da ih vratimo u ono normalno shvatanje sveta koje je primereno njihovim godinama? Koliko će nam trebati vremena da četrnaestogodišnjaci shvate da nisu vlast u ovoj državi, da ne mogu da blokiraju direktora škole? Koliko će nam trebati vremena da ponovo neko dobije jedinicu i da zbog toga ne može da blokira školu? Koliko će nam trebati vremena da neki student koji je do juče gospodario svojim rektorom i svojim profesorima prihvati da je pao na ispitu? Ko će još da padne na ispitu kada je on položio najvažniji životni ispit? Znate, vrlo je sada zanimljivo kada dođemo vi i ja kod lekara, hoćemo li tražiti onog sa najboljim prosekom ili onog ko je položio najviše životnih ispita? Hoće li neko od nas da pošalje svog oca ili svoju majku na operaciju i da traži da mu se objasni da li je bio na protestu, nije bio na protestu, a ne, ne, takvog lekara ja neću, hoću samo ovog što protestvuje. Pomešali smo, sve smo pomešali. Neću da nastavljam zato što nema ovde. Da ima ovde kolega iz opozicije naravno da bih nastavio i naravno da bih bio žučniji, ali ne mogu, izvinite, ne mogu da ne pomenem par primera. Mi imamo advokate koji su sebi dopustili da ostavljaju ljude u zatvoru, da neće da rade po pritvorskim predmetima. Pa, čekajte, koje je to elementarnije, koleginica je govorila o pravu na fer suđenje, pa kakvo fer suđenje bez advokata i to je prihvatljivo, to je sasvim u redu. Slušajte, ima neka inženjerska komora koja kaže da inženjeri ne smeju da se hapse u slučaju nadstrešnice, a onda u sledećem članu kažu da zahtevaju da se ne donose presude pre suđenja. Pa čekajte, pa sve presude su donete pre suđenja. Neću da nastavljam sa tim primerom. Hoću da vam kažem samo jednu stvar, pošto je koleginica rekla i ja sam zahvalan što je to rekla, šta god ja mislio i drago mi je da je bila tu i voleo bih da su svi tu pa da se svih 10 dana ispričamo, ma kako nekada i vuvuzele delovale smišljenije od onog što govore, ali nema veze, to je samo moje mišljenje. Moj pokojni deda Dragutin je bio častan čovek, nepismen čovek. Imao je sve etičke i moralne vrednosti i položio sve etičke i moralne ispite koje jedan srpski domaćin na planini Manjača može da položi, ali nije se pravio da zna da vodi državu i nikada nije pokušao nikoga da operiše. On je bio čestit čovek, ali nije od čestitosti pravio profesiju i nije pokušavao od toga da preuzme vlast u državi i da pokuša da objašnjava, da radi ono što ne ume da radi. Mi samo moramo da se vratimo upravo na to. Samo na to i ništa više, da ne izmišljamo da je učešće u nekom protestu dokaz etičke čistote, a neučešće dokaz etičke nečistote. Žao mi je što ovde nema opozicije. Bila bi zanimljiva rasprava. Problemi u društvu bi se i rešavali na taj način, a sada će se rešavati tako što ćemo se vraćati u normalnost i vraćati se u institucije. Hvala vam. 

JOVAN JANJIĆ: Hvala. Sad reč ima ministarka Slavica Đukić Dejanović. 

SLAVICA ĐUKIĆ DEJANOVIĆ: Poštovani narodni poslanici, zbog nadzorne funkcije koju imate, a i zbog informisanosti građana, samo par činjenica. Zakon o osnovama sistema obrazovanja i vaspitanja u svom članu 159. stav 3. i u članu 160. reguliše način isplate u institucijama osnovnog i srednjeg obrazovanja u odnosu na strukturu urađenog, na strukturu vremena. 14/3 AL/MP Vodeći se normativom koja je i ranije primenjivana u slučaju štrajka, kada na primer nastavnici rade dve trećine vremena, oni primaju platu samo za ono što su uradili. Mnogi će nam nastavnici reći da su oni imali pripreme, da su imali neke druge aktivnosti i naravno da smo shvatili da nisu baš svi samo sedeli, nešto su i uradili, ali tek nakon realizacije obavljenih časova deci, znanja koje treba da im pruže kroz nastavni proces i obrazovnih poruka koje treba takođe da učine, biće im sve plaćeno kada nadoknade. Mi u ovom momentu nemamo još uvek nameru, jer je stav države da dijalogom i na miran način prevaziđemo probleme koje imamo. Mi pozivamo i dobili smo od preko 90% škola plan nadoknade škola koje nisu radile, koje su delimično radile, koje su radile samo 30 minuta koliko su trajali časovi, plan nadoknade. 15/1 MO/CG 12.25 – 12.35 Onog momenta kada budu nadoknadili sve ono što je predviđeno biće im automatski plaćena i nadoknada za ono što su radili kao pripremu za časove. Prema tome, ta iskustva već imali, to se već u ovoj zemlji događalo, to je primena apsolutno normative koju smo ovde u Narodnoj skupštini, koju su poslanici usvojili. S druge strane pokretanje disciplinskog postupka je takođe moguće, ali to je oštrija mera koja može dovesti, odlukom direktora, do prekida radnog odnosa, odnosno raskida ugovora o radu. Prema tome, mi smo išli onim, da kažem povoljnijim putem za nastavnike i učitelje. Znate, pošto „Non scholae, sed vitae discimus“, ne učimo za školu nego za život. Meni je žao što su poslanici sa ove leve strane čije su klupe sada prazne juče demonstrirale praktične vežbe kako bi oni to sticali, davali znanje učenicima i šta bi očekivali od nastavnika. Hvala. 

JOVAN JANJIĆ: Hvala. Pravo na repliku koristi narodni poslanik Žika Gojković. 

ŽIKA GOJKOVIĆ: Poštovani predsedavajući, uvaženi članovi Vlade, dame i gospodo poslanici. Želim kao i moje kolege da se zahvalim Ani Brnabić i članovima Vlade koji su izdržali jedan onakav jučerašnji dan. Nemojte mi zameriti što ću emotivno govoriti, jer pritisak mi je malo veći nego što bi trebalo da bude. Samo želim da kažem nešto. Svi koji me poznaju ovde, a ima ih dosta jer nisam od juče, od juče se ne bavim politikom, znaju da nikad nisam prešao na onu stranu, nikada nisam napao nikoga tamo i nikada nisam ni jednu ružnu reč rekao nekome ovde. Jesam pokušao da odbranim svoje kolege poslanice i poslanike ovde. Koliko sam uspeo ne znam, ali dao sam sve što je do mene. Smatram da je ovo juče bilo ne povreda već gaženje Poslovnika i dostojanstva Skupštine i da je sam Bog nam pomogao da neko, pogotovo iz onih redova nije ostao bez oka ili da nije bilo težih povreda. Moram reći da sam svedok kada je gospođa Čomić izbacila za deset sekundi celu poslaničku grupu radikala za mnogo manje stvari. Mislim da je sada momenat, da smo došli do tačke da se naprave ozbiljne promene. Ne govorim ovo da bi se nekom dodvorio, naprotiv, neko će mi možda i zameriti, ali govorim iz srca. Tada se to desilo. Ja ne znam šta više treba da se desi da ovi ljudi budu odstranjeni ih Skupštine, a neki od njih i krivično gonjeni posle onoga juče, je i ovako ne žele da rade. Podsetiću građane da jedan dan zasedanja Skupštine košta 50.000 evra. Da mi nastavimo tamo gde smo stali, a to je putem prosperiteta Srbije. Još nešto drage kolege i prijatelji i svi koji gledaju ovo. Juče smo videli i to ne treba tajiti, iskonsko zlo i mržnju. Na zlo možete odgovoriti samo jezikom koji oni razumeju, a to nažalost nije pristojnost i učtivost, jer za loše ljude to je slabost. Zato borba braćo i sestre uvek i svuda protiv zla. Živela Srbija i nikada se nećemo predati. Neka znaju to jako dobro. 

JOVAN JANJIĆ: Reč ima narodni poslanik Milimir Vujadinović. 

MILIMIR VUJADINOVIĆ: Hvala predsedavajući. Poštovane kolege narodni poslanici, članovi Vlade, poštovani građani Republike Srbije. Tvrd je orah voćka čudnovata, ne slomi ga ali zube polomi i čini mi se da bi se ovom izrekom velikog Vladike Rada mogla opisati atmosfera koja je vladala u ovoj Skupštini u toku ovog zasedanja i juče i danas. 15/2 MO/CG Naime ako bi krenuli da objasnimo orah bi svakako bila Srbija, vi uvažene kolege narodni poslanici, predsednica Narodne skupštine, vi članovi Vlade koji ste sve ono juče izdržali. Najtvrđi deo toga oraha bi bile one tri naše koleginice, dve Jasmine i jedna Sonja, koje su juče, slobodno mogu reći, preživele pokušaj ubistva od ovih ljudi sa moje desne strane koje je teško uopšte nazvati ljudima posle onoga što su juče učinili. Znam da je danas tema zakon i amandman o kome pričamo i odmah ću se osvrnuti na to sa konstatacijom da predlažem da ovaj amandman bude odbijen, ali fokusirati se samo na to i zanemariti sve ono što se desilo, ne pomenuti danas dve Jasmine i Sonju bilo bi u najmanju ruku neljudski i nekorektno. Drage Jasmine, poštovana Sonja budite sigurne u jednu stvar, da žrtva koju ste podneli juče u ime Srbije neće biti uzaludna i neće biti zaboravljena. Ono zbog čega smo se danas i juče okupi ovde biće urađeno do kraja, a neće biti uzaludna žrtva moram reći ni ovih nekoliko ljudi iz policije koji su juče proživeo pakao pokušavajući, koliko, toliko da zaustave cirkus koji nam je priredila opozicija. Ako bi u Njegoševoj izreci tražili ko predstavlja zube koji su se polomili, onda su to opet predstavnici opozicije, koje predvode Boni i Klajd srpske političke scene Marinika i Đilas, a onda za njima ne zaostaju ni ovaj Jovanović, ni Aleksić, ni Lazović, ni mnogi od njih koji su juče Srbiji i Evropi, slobodno mogu reći priredili sramne scene. Šta je bio njihov cilj? U potpunosti razoriti Srbiju i Republiku Srpsku koja ovih dana trpi najjače udare od kraja rata u BiH, polomiti srpske nacionalne interese na Balkanu, otvoriti vrata otcepljenju Vojvodine i njenom izdvajanju iz Republike Srbije, staviti konačni pečat na nezavisnost KiM, jer ne zaboravite dan ranije njihov politički ideolog, onaj Milan St. Protić je jasno i glasno rekao da KiM treba dati stolicu u UN. Na kraju, kao završni čin razaranje SPC kao stuba oko koga se naš narod na Balkanu okuplja. Što se tiče vas uvaženi predstavnici Vlade, dve stvari bih izdvojio. Ono što je bitno i što je za podršku, vi ste imali sluha za ono što su zahtevi univerziteta i rektorata, izašli ste u susret, našli način i da se u jednom smislu povećaju zarade, ako hoćete tih ljudi koji su na neki način i državni službenici, ljudi koji rade za državu, što je opšta intencija ove Vlade i što svakako zahteva podršku u ovom parlamentu. Pomogli ste jedan od najvažnijih delova društva, a to su studenti, ali ono što je najvažnije, pomogli ste narodu. Kako? Ti studenti imaju svoje roditelje, svoju braću, svoje sestre koji nose veliki finansijski teret njihovih studija kao što nose teret ovoga što se dešava ovih dana, a to su blokade, pa pomažući na ovaj način pomogli ste milione ljude u Republici Srbiji direktno ili indirektno i to svakako zaslužuje podršku. Druga stvar poštovani predstavnici Vlade, ništa manje važna od ovoga je činjenica da ste ovim činom i dogovorom sa univerzitetom i rektoratima ogolili stvar u potpunosti. Naime, nakon ovoga, nakon što izglasamo zakon najvažniji koji je danas predmet ove rasprave, stvari postaju kristalno jasne. Sve što se bude dešavalo u budućnosti, a tiče se tzv. studentskih protesta ili bilo čega, pada na teret ne nikakvim univerzitetima, rektoratima, studentima, imaginarnim organizacijama, sve što se bude dešavalo pada na teret politike i onaj ko tu politiku danas vodi, odnosno na teret opozicionih političkih partija. To je jako bitno kao drugi segment onoga što ste uradili. 16/1 MZ/LjL 12.35-12.45 S tim u vezi iskoristiću priliku, a nadam se da to dolazi do ušiju srpskih studenata među kojima je, potpuno sam siguran, najveći deo patriotski i nacionalno opredeljenih mladih ljudi, da se vrate u svoje klupe, da dođu na fakultete, da nastave da rade ono što očekujemo od njih, da budu budućnost i Srbije i Balkana. Namerno kažem - Balkana, zato što među onima koji su danas studenti u Srbiji ima veliki broj naših sunarodnika i iz Republike Srpske i iz Crne Gore i iz Hrvatske i iz Mađarske, iz naše južne pokrajine Kosova i Metohije. Zauzvrat, šta ćemo mi da uradimo? Zauzvrat, mi ćemo da radimo za ovaj narod. Kako? Pokrenućemo kontrarevoluciju. A kontrarevolucija u praksi znači sve obrnuto od ovoga što mesecima rade Srbiji. Kontrarevolucija će da bude rad na pomirenju i na miru u društvu, sve suprotno mržnji i podelama koje su vladale Srbijom poslednjih meseci. Kontrarevolucija će da bude još jači rad na ekonomskom oporavku Srbije, a trebaće nam, obzirom šta smo sve preživeli i u kakvo stanje smo doveli srpsku ekonomiju, ne mi, nego oni. Kontrarevolucija će značiti i veliki rad na još boljem učvršćivanju u državotvornom smislu naše lepe Vojvodine, koja je svakako u Srbiji. Kontrarevolucija će značiti još veću i još jaču podršku Republici Srpskoj i našim sunarodnicima u regionu. Kontrarevolucija će značiti i korišćenje pogodnih geopolitičkih okolnosti u cilju potpuno mirne ali pune reintegracije Kosova i Metohije u ustavno-pravni poredak Republike Srbije, kada će konačno postati nepotrebno da ponavljamo onu staru - dogodine u Prizrenu, jer ćemo posle toga zauvek da budemo tamo. Ovo je sled događaja na koji se mi obavezujemo, dragi studenti i dragi građani Republike Srbije nakon ovog dana kada ćemo, nadam se i siguran sam, izglasati ovaj zakon. Obavezni smo to, ali je i obrazac koji prati politiku koja je personifikovana u liku jedne ličnosti danas pa se to nekom sviđalo ili ne, personifikovanu u ličnosti predsednika Republike kome podrška za ono što radi stiže ovih dana iz svih zemalja iz regiona, govorim pre svega o našim sunarodnicima, koristim priliku da se političkim predstavnicima našeg naroda u regionu zahvalim što su juče i danas u punom kapacitetu srpskog predsednika i srpsku državu. Ovo će biti naš dug i prema narodu i prema predsedniku, kome je, eto, igrom slučaja ili namerno, danas rođendan. Naša želja iz SNS za rođendan je da svaki naredni dočeka živ i zdrav, u još boljoj i naprednijoj Srbiji. Biće to dobro za sve nas. Dragi prijatelji, poslanici koji ste prisutni u sali, poštovani ministri, poštovani građani Republike Srbije, budite sigurni da ćemo u ovome izgurati do kraja. Živela majčica Srbija i živeo srpski narod na Balkanu! 

JOVAN JANJIĆ: Reč ima narodni poslanik Dubravka Filipovski. 

DUBRAVKA FILIPOVSKI: Uvaženi članovi Vlade, poštovani građani Srbije, upravo smo videli da je koleginica iz Narodnog pokreta govorila i izašla. To je njeno pravo, ali ja moram da kažem, jer sam dugo u ovom parlamentu, da je ona time pokazala da ne želi raspravu, da ne želi dijalog, da ne želi da koristi repliku, nego vam samo nešto kaže i izađe. To govori mnogo o njoj i kolegama iz opozicije. Jer, to nije parlamentarna demokratija, to nije ni parlamentarna praksa, to nisu vrednosti za koje se ova opozicija lažno zalaže, već su to lažne vrednosti na kojima ne počiva Srbija. Kad nemate program, kad nemate viziju, kad nemate ideju, onda koristite samo dva argumenta. Kažete nekom, odnosno etiketirate ga da je lopov i sprovodite nasilje, brutalno nasilje, koje smo i juče mogli da vidimo ovde u ovom visokom domu. Divljaštvo koje je opozicija izvela juče u Skupštini je nečuveno. Ugrozili su živote tri koleginice, bez trunke stida i srama, bez griže savesti. Koleginica Jasmina Obradović se ceo dan juče i celu noć borila za život. Srećom, dobili smo 16/2 MZ/LjL informacije da je ona bolje. Zamislite koleginicu koja ima 44 godine i koja je u osmom mesecu trudnoće, koja se nagutala juče dima, koliko je njena beba i koliko je ona lično bila ugrožena. Srećom, dobro je, kao i koleginica Jasmina Karanac. Ne bih mogla da kažem nijednu drugu reč nego da je ovo sve juče bila sramota, ali da mi je posebno žao što su kolege iz opozicije izgubile minimum ljudskosti, minimum kolegijalnosti. Toliko se ljudi ogradilo od opozicije za ovih 100 dana ili već koliko protesta, studenti neće da vas vide, ograđuju se danima od vas, građani neće da vas glasaju na izborima godinama unazad i to je proizvelo frustraciju i jednostavno jedno stanje ostrašćenosti koje ste juče pokazali. Ali, to vas ne opravdava da rušite dostojanstvo ovog visokog doma i da, kao što je rekao potpredsednik Vulin, šaljete celom svetu onakve slike iz Srbije. Međutim, ovo juče što ste pokazali jasno je da vaš cilj ogoljen, da želite da preuzmete vlast bez izbora, ali vam mi to nećemo dozvoliti, jer Srbija linča i Srbija progona nema perspektivu. Kao što vidite, mi uprkos svemu danas nastavljamo raspravu u pojedinostima o izmenama i dopunama Zakona o visokom obrazovanju, o jeftinim kreditima za studente i jednostavno pokazali smo vam da vam nismo dozvolili krvoproliće u Srbiji. Nisam pravnik, ali moram da kažem da ste vi juče izvršili dva teška krivična dela, krivično delo ugrožavanja ljudskih života i pokušaj državnog udara. Pa vi razmislite o tome šta ste uradili i kakvu poruku šaljete građanima i kako će sve ovo građani da prihvate. Ono što me posebno kao pedagoga boli je što prvi put u istoriji Srbije imamo situaciju da su deca u osnovnim i srednjim školama zloupotrebljena u političke svrhe. To je nešto što je nečuveno i što se nikad u Srbiji nije desilo. Ja ne znam ni zemlju da neko koristi decu zbog svoje nemoći. Takođe, na delu je višegodišnja dehumanizacija predsednika Srbije i njegove porodice, a na delu su i podele u društvu od strane agresivne manjine. Svetska promena globalne politike otkrila je ciljeve mnogih nevladinih organizacija, kao i modele za uspostavljanje prelaznih vlada, kao vlast bez izbora, ali to, moram još jednom da ponovim, vam nećemo dozvoliti. Moram ovom prilikom da istaknem da niko od opozicije za vreme ovog stanja u državi i ovih blokada, protesta, nije ni pomenuo podršku Srbima na Kosovu i Metohiji, a nedavno su imali izbore. Niko nije pomenuo podršku od opozicije Republici Srpskoj, ali je bitno da ste juče dobili podršku od Kurtija. Ono što je moja poruka danas je da će odgovorni ljudi sačuvati Srbiju i pobediće Srbija. 

JOVAN JANJIĆ: Hvala. Reč dajem narodnom poslaniku Muameru Bačevcu.

MUAMER BAČEVAC: Uvažene koleginice i kolege, uvaženi članovi Vlade, uvaženi predsedavajući, zaista je veliko zadovoljstvo što ovde na dosta puta, čak mislim osmi put u zadnjih desetak godina raspravljamo o prosvetnim zakonima. To ukazuje da je ova vlast, ova koalicije i sve njene vlade posvećena obrazovanju i posvećena mladim ljudima i omladini. Vi znate, da živimo u vremenu kada je učenje, mogu da kažem, nepopularno, kada je motivisati nekog da uči jako teško, ja imam četvoro dece, većina vas ima decu, pa znate, koliko se mučimo da motivišemo decu da krenu da uče, da rade, da stiču te radne navike od kojih im zavisi budućnost, bez toga nema budućnosti. Takođe, bavljenje naučnim radom je danas postalo jako diskutabilno i brojne su studije koje se sprovode u evropskim zemljama koje pokazuju, ima jedna studija koja je obuhvatila 150 hiljada naučnih radnika u 16 zemalja na 16 naučnih polja, koja je pokazala da skoro trećina ljudi u prvih pet godina odustane od bavljenja naučnim radom. To je izuzetno strašna stvar, bez nauke i inovacija i vezanosti naučnih dostignuća nema razvoja ni privrede, ni ekonomije jedne zemlje i takva zemlja se može pretvoriti u jedno konzumersko društvo za koje učenje je potpuno neprihvatljivo i koje je okrenuto hedonizmu i na kraju robovanju. Stoga, me jako raduje što su pred nama zakoni koji će u mnogome olakšati i povećati dostupnost naših škola, pre svega visokog obrazovanja svima, jer vi dobro znate da mi ni po procentu ne stojimo dobro u odnosu visoko obrazovanih ljudi prema drugim razvijenim evropskim zemljama. Zakoni koje je Vlada podnela je velika stvar i to što će se smanjiti, verovatno najbitnija stvar za studente, što će im se smanjiti školarine u današnje vreme je velika stvar. Mogu da kažem, gledao sam i druge zemlje da smo mi zemlja koja ima i daje širok dijapazon visoko školskih obrazovnih ustanova po verovatno, najpristupačnijim cenama. To su zaista prednosti koje ova država daje, ali drago mi je, što su ovi zakoni uvrstili ono što smo mi definisali u Strategiji razvoja obrazovanja do 2030. godine, gde niste samo vodili računa o visokom obrazovanju, nego i o osnovnom obrazovanju i pre svega vaspitanju, ministre. Mislim da je ključna stvar sada vaspitanje, i mislim da se mi kao roditelji pod velikim znakom pitanja danas kako vaspitavamo svoju decu i da li rizikujemo njihovu budućnost kojekakvim odlukama koje podržavamo kod svoje dece. Izvinite, odgoj dece se sastoji u nagradi i u kazni. Znači, ne možemo mi odobriti sve što deca žele, to nije put kojim smo mi razvijali svoj ni karakter ni znanje. Zato želim da kažem, da država ovim Predlogom zakona koji ćemo mi usvojiti daje jedan maksimum koji može dati neka država koja je posvećena socijalnoj državi, kao što je naša država. Nažalost, ja dolazim iz grada, to je sreća, da je jedan od najmlađih gradova u Evropi, Novi Pazar i Tutin imaju najveći procenat mladih ljudi, uglavnom, sve škole rade i to je dobro. Međutim, mi se borimo sa drugim problemima i želim da iskoristim ovde prisustvo ministra Glišića, koji je nama izlazio mnogo puta u susret, otvorena je jedna velelepna škola, vi ste bili čest gost i Novog Pazara i Raške i celog tog kraja, jugozapadne Srbije, ili Sandžaka kako mi kažemo. Zaista ste nam dali punu podršku, međutim, mi se trenutno srećemo sa ogromnim problemom, dva velika naselja koja broje oko 20 hiljada građana, praktično, su uz magistralne puteve i nemaju trotoare. To su naselja Mur i Rasadnik, odnosno naselje Mur i Selakovac. Imali smo i nažalost i saobraćajnih nezgoda, koje su završile tragično. Ministarstvo je pomagalo, ali od vas tražim da još aktivnije učestvujete u rešenju ovog problema i budete gost, evo, pozivam vas u Novi Pazar da što pre dođete. Zaista je to ogroman problem, deca ne mogu bezbedno da dođu do svojih škola, to u 21. veku u Srbiji nije prihvatljivo. Znam da ste vi čovek operativac koji razume i zna da poređa bitno od nebitnog i da znate da je ovo ogroman problem za nas koji živimo dole i zato vas zaista pozivam da nam budete na usluzi da rešimo ovaj problem i omogućimo deci da kažem, bezbedan pristup do škole. Na kraju, naravno, da osuđujemo sve ono što se juče desilo, želim da reaguje i na ono što su neke koleginice i što pokušavaju već nekoliko puta da se nekako protne u medije, zaista je naša koleginica Obradović Jasmina životno ugrožena i mi nismo 20 minuta uspeli da dođemo do njenih vitalnih funkcija. Znači, bila je životno ugrožena i to bi bilo strašno da u ovom domu zbog neodgovornosti određenih ljudi, neko izgubi život, neko izgubi život, to je za mene kao lekara neprihvatljivo. Takođe, moja koleginica Jasmina Karanac je zaista povređena, ali pre te povrede je ovde jedan od poslanika opozicije prskao direktno biberom, ne znam ni šta je, nekakvim sprejom, koji ugrožava život, koleginicu u oči, druge koleginice, pa je ugrozio zdravlje svih nas bacajući, ne znam nekakvi, šta treba da bacaju, nervne bojne gasove. Je li to politika? U svakom slučaju najoštrije to osuđujemo. Nadamo se da se nešto tako neće desiti i želimo da kao socijaldemokratska partija okrenuta pre svega jednom snažnom socijalne države, podržimo ove prosvetne zakone i kažem, podržimo i moram to i da spomenem, onu odluku o kreditiranju za stanove, jer će mladi ljudi dobiti mogućnost da postanu vlasnici svojih stanova, ja sam to tek uspeo sa 20 godina rada. Gledao sam u drugim zemljama nigde nisam video. Gledao sam, upoređivao, pratio sam skandinavske zemlje, postoji li takav projekat u jednoj tako razvijenoj socijalnoj državi kao što je Švedska, ne postoji. To je veliki korak koji je država uradila prema mladim ljudima i dala im tu mogućnost da konkretno rečeno, da sa hiljadu eura mogu da postanu vlasnici stana i da tu formiraju svoje porodice, da formiraju svoju budućnost. To je velika stvar i naravno da mi socijaldemokrate želimo da podržimo praktično koren naše političke ideologije ovakve projekte. Drago nam je što naša država ima kapacitete da ovakve projekte ponudi svojim najmlađim, odnosno mladim ljudima koji su budućnost ove države. Hvala vam. 

JOVAN JANJIĆ: Hvala vama. Reč ima narodni poslanik, Branko Pavlović. 

BRANKO PAVLOVIĆ: Gospodin Vulin me je pomenuo, pa pravo na repliku. Dve stvari samo, na početku kada kažete, opozicija je, samo da istaknemo da Mi glas iz naroda, ni na koji način nije učestvovao u jučerašnjem haosu, da se ne stvara zabuna. Jedno kratko, oko primene Poslovnika. Da, ja mislim da je predsednica pogrešila, Ana Brnabić samo toliko što nije izrekla meru udaljenja svima koji su u tome učestvovali, dala pauzu. U pauzi stvorila uslove za nastavak rada i onda nastavila rad. Dakle, ne prekid, to je tačno, to je ispravna odluka, nego prosto po Poslovniku direktna mera udaljenja svima koji su u tome učestvovali, pauza, provetri se, obezbeđenje reši to pitanje udaljenja, poslanici koji žele da rade u Skupštini se vrate i nastavi se dalji rad. Ovde mislim, sada bih hteo da se obratim, naravno građanima, ali pre svega našim nastavnicima. Koleginica koja je iznosila argumentaciju kako oni time što su u obustavi nastave ne krše ustavno pravo na obrazovanje je dala jednu apsolutno netačno tumačenje Ustava Republike Srbije. Nažalost, dragi nastavnici, vi brutalno kršite pravo na obrazovanje time što kažete, odbijamo da učimo decu. Dakle, podržavati 17/3 JJ/LŽ 66 zahtevi i mi podržavamo zahteve zbog nagomilanih problema korupcije, kriminala, loših kadrova i tako dalje, ali metod borbe obustave nastave i na fakultetima, a da ne govorimo ovde gde su deca u pitanju, jer u srednjoj školi veoma mali broj njih je punoletan, je apsolutno neprihvatljiv. 18/1 VS/JG 12.55 – 13.05 Bojim se da slične kolege im pune glavu time kako oni ne krše Ustav kako to ima neko objašnjenje koje im daje za pravo. Molim vas, ozbiljnije razumite situaciju, apsolutno kršite, jer ovde su sad nabrojana neka druga prava od kojih bih možda mogli jedino da pomenemo izborno pravo. Pa, šta ćete izborno pravo da štitite tako što ćete kršiti pravo lično pravo na obrazovanje nekog deteta? Pa, to je besmisleno. Molim vas shvatite da ste uhvaćeni u jednu zamku narativa koje vaše plemenite želje da bude bolje u društvu i nagomilane probleme guraju vas da rešavate na jedan apsolutno neprihvatljiv način i neustavan način, pa nikada ne možemo doći do pravne države i vladavine prava tako što ćemo kršiti osnovna načela Ustava o ljudskim pravima što vi činite obustavom nastave i što pre prekinite i vratite se u normalan rad, a protestvujte u slobodno vreme i podržavajte i mi podržavamo čitav niz opravdanih zahteva pri čemu se slažem da nisu svi studentski zahtevi opravdani. Tumačenje kako za njih ne bi trebalo da važi procesuiranje je takođe kršenje prava svaka ideja pravne države, jel to zapravo zabranjuje nadležnom organu tužilaštvu da ono postupa po zakonu, a sutra kažemo taj organ mora da postupa samostalno u svom radu u skladu sa Ustavom i zakonom. Pa, kako? Kako tražiš da postupa samostalno u skladu sa Ustavom i zakonom, ali ne kada si ti u pitanju? Time se sada vraćam, žao mi je gospodin Vulin sada nije tu objasnio je iz političkog ugla zašto vlast taktizira vodeći računa o nekim šturim političkim kontekstima kada striktno primenjuje zakon, a kada ne, i izneo je pozitivne strane takvog pristupa. Međutim, takav pristup ima i negativne strane on kaže – vaga se balansira se, ali to se vidi ovo što je ministarka Đukanović rekla objašnjavajući poziciju vezano za plate. Dakle, da se mi razumemo kod nas u našem pravnom sistemu obustava nastave ne postoji, postoji štrajk. Štrajk može biti samo iz profesionalnih ili materijalnih razloga tragedija poginuli ljudi bilo gde ovde konkretno u Novom Sadu uopšte ne može da bude zakonit osnov za bilo kakav štrajk, ni po jednoj Međunarodnoj konvenciji, ni po zakonu Srbije. Može se raspravljati da li naš zakon zahtevajući minimum procesa rada u prosveti je u skladu sa međunarodnim konvencijama ili nije to je jedno vrlo komplikovano pravno pitanje, ja ga sada neću otvarati, ali nikako ne možete uopšte da se pozivate na pravo na štrajk iz ovih razloga iz kojih se vrši obustava nastave. Dakle, po zakonu obavezna primena je disciplinski postupak sa vrlo mogućim ishodom otkaza u tim situacijama to je po zakonu. Ovde se ide na mnogo blaže, ja se slažem ko može više, može i manje, ali sada pošto smo ih navikli iz ovih političko opravdanih razloga da zakon može i da važi i da ne važi. Sada je njima strašno što se primenjuje i neuporedivo blaža mera od one koja se zakonom inače primenjuje i oni kažu mi smo besni, mi hoćemo itd. Dakle, samo upozoravam da to vaganje ne sme da bude ad hoc vaganje kada se odstupa od zakona nego dublje sagledavanje daljih posledica kuda sve to vodi? Ja najljubaznije molim nastavno osoblje da vrlo ozbiljno shvate da su uhvaćeni u mrežu narativa gde se argumentacija odbija od njih i da nisu spremni da preispitaju sopstvene stavove. Vi kao fakultetski obrazovani građani i nastavnici prvo i osnovno morate da se vratite mirnom, staloženom preispitivanju sopstvenih stavova i na kojim argumentima zasnivate svoju poziciju i onda odatle da krenete što je mogućim brzim koracima ka uspostavljanju punog prava svakoga na obrazovanje, a naročito naše dece. Kada su roditelji u pitanju ovde je bilo rečeno - onaj ko kaže ne dam da mi, protiv toga sam da mi deca idu u školu, on ne samo da šteti svom detetu, on je preuzeo sebi pravo da šteti tuđem detetu. 18/2 VS/JG Svako od nas koji je dovoljno star kada hoće da kazni svoje dete nikada mu ne padne na pamet da kazni tuđe dete, nego ako je tuđe dete uradilo nešto baš mnogo loše onda kontaktira njegove roditelje, pa kaže izvinite događa se to i to. Ovde se dalo za pravo da se kažnjavaju, da se štete, da se nanosi šteta Ustavnih prava ne samo sopstvena deca nego i tuđa deca. Nastavnici u školu se išlo za vreme Drugog svetskog rata i tada se išlo u školu i tada su se deca obrazovala. Prema tome jedna je stvar podržavati, mi to vrlo podržavamo ovaj prvi zahtev transparentnost kako se troše pare, korupcija to je sve u redu, ovo da se procesuiraju oni koji su napadali one koji su protestvovali, apsolutno to sve podržavamo, ali ovde nastavnici što pre moraju da prekinu sa ovim i na fakultetu to isto važi i na fakultetu i to je zabranjeno i to je protivustavno i molim vas, nemojte se povoditi sa objašnjenjima koji vam kažu – da to nekako ipak može da bude, a da nije kršenje Ustava i zakona, to je flagrantno kršenje Ustava i zakona i sa tim se mora prekinuti odmah. 

ANA BRNABIĆ: Hvala vam. Reč ima narodni poslanik Dušan Bajatović. Izvolite. 

DUŠAN BAJATOVIĆ: Hvala vam uvažena predsedavajuća. Prvo sam mislio da ne učestvujem u raspravi nakon ovakvih dobrih argumenata opozicije ne bi bilo loše ni ove dve naše koleginice koje su pročitale ovo i prosto su izašle. E, ja želim to da komentarišem, ja neću ovako kvalifikovan ulaziti kao pravnik Branko Pavlović niti ima potrebe, e to vam se dešava i na plenovima i na sastancima, svuda gde je jednoumlje može da bude samo kako mi kažemo e, zato ja mislim da treba da budemo ponosni na predsednicu Skupštine i na članove Vlade Republike Srbije i na članove vladajuće većine, jer smo izdržali juče jedan teroristički akt. Znači, ovde je počelo u ovom parlamentu je počelo od strane opozicije anarhija i agresija, cilj anarhije i agresije nije da Srbija zastane, nego da Srbija nestane to su njihovi ciljevi. Prvo, imate aktiviste ne znam šta znači aktivista tačno to ne znam u čemu je sve aktivan i ljudi i životinje mogu biti aktivni u različitim stvarima, ali znam da su u onom jednom momentu kaže – aktivista „sveta krava“ i otkud to da ne može Vučić da je pomiluje iako su oni krivi po našem zakonodavstvu koji tražite da se poštuje. Onda aktivista prelazi u ekstremistu i videli smo taj ekstremizam i na ulicama samo nam fali 5. oktobar pa da krenu da upadaju oni specijalno formirani krizni štabovi po institucijama, još to je poslednja faza jeste da su studenti odbili tako nešto, ali bojim se da postoje političke snage koje to nisu odbile, čekaju, nemaju većinu, nemaju političku snagu, nisu jedinstveni baš se pitam zašto? Ali, kada gledate uplate od USAIDA i ko je išao sve u med i sada kada se završe ove finansijske istrage bojim se da ćemo dobiti mnogo tačnije odgovore otkud neka ponašanja. Treća faza je terorizam ljudi, znači aktivizam to je prva faza ekstremizam, druga faza iako stignemo do određene političke tačke, a to su juče probali da testiraju u parlamentu, to je terorizam. Juče su pogođeni i članovi Vlade, tri koleginice su očito imale zdravstvene probleme nadam se da će biti sve u redu i mnogi poslanici iz vlasti su takođe pogođeni ovim dimnim bombama, svi smo bili izloženi kako stručnjaci kažu – kancerogenim materijama. To nije, nije to samo ovaj čuveni Lazović što je ne znam kako uneo aparat za gašenje požara, sve je počeo Miloš Jovanović i to da zapamtimo i on je prskao sa onim sprejem i onu našu koleginicu, da li je tako? A, između sebe kao ne pričaju i ne dogovaraju se tako izgleda u parlamentu, to je ta politička ponuda. Znate šta je njihov problem? 18/3 VS/JG Hoću još jednom da kažem nije tačna teza da ova Vlada u ovom momentu nije u kapacitetu sam Aleksić koji je posle izašao sa ove Skupštine je rekao – da konstatacijom u parlamentu, pa je onda našao za shodno da on konstatuje da je Vlada pala. A, plenum je poslao Marjane znaš kako izgleda? Recimo u Novom Sadu na Pravnom fakultetu, prvo ih je bilo oko 200 sada ih se skuplja oko 60 samo da ti kažem, a oni i dalje imaju pravo vlasti. 19/1 BN/IR 13.05 – 13.15 Evo vam izjava Bojan Pajtića. Niški edikt, oni kažu to je pisanje novog Ustava. Ko treba da usvoji taj Ustav? Kaže - plenumi. Pa, čekajte, samo da vam kažem nešto, ljudi, na prošlom ispitnom roku u Novom Sadu, ja sam sticajem okolnosti pratio Pravni fakultet u Novom Sadu i u Beogradu, prijavi se 1.902 studenta za 3.700 i nešto ispita. Ko je sprečio održavanje? Manje od 150 njihovih kolega. Ajmo u Beogradu, od 8.000 studenata, ispade da Novi Sad ima 3.495, to ne znamo, od 8.000 studenata, 6.000 je prijavilo ispite, manje od 400 studenata blokira fakultet. I onda ovde neko ovde dođe da nam očita lekciju. Da ti kažem, Ana, u četiri, pet grupa su počeli roditelji sami da se organizuju i nemojte se iznenaditi da po Novom Sadu i po Beogradu dobijamo skupove roditelja koji će da traže da se njihova deca vrate u školu. Ja ću da se pridružim, mada mislim da možda i nije dobro, jer ja sam političar, svi mi kada dođemo, to je odmah ne znam šta, ali treba da podržimo te ljude, to su pravi roditelji. Ja ne verujem da postoji roditelj koji ne želi da mu dete ide u školu. Kakvo je to, kaže sažeto znanje? Evo tu je Slavica, koliko sam ja čuo podatak više od 90 škola je donelo neki program nadoknade. Jel tako? A u kom vremenu je trebalo da ga sprovedu? Kad vi, gospodo, nije to stvar plata, kada vi mislite da se vratite u školu, jer ako se vrate profesori, odnosno nastavnici, vratiće se i studenti? Zašto je ovaj dan dobar, mimo ovog ostalog što je pričao ministar Mali oko toga da izdvajamo 12 plus šest milijardi, sve je to u redu? Pa, gospodo, nećemo valjda sada da su nastavnici i profesori postigli svoje ciljeve, a za studente nas baš briga? I nemojte šta kažu ankete javnog mnjenja, koje nisu nameštene, iste ankete imamo mi i oni, i vlast i opozicija. Ko od te opozicije vredi više od 3%? Koliko sam ja video, malo ko, čak oni koji nisu parlamentarne stranke. Ko vredi 3%, pa znači manje od 3%? Ali, čekajte, ako su to neke nezavisne ankete javnog mnjenja, onda mi vidimo u čemu je taj radikalizam, to nije samo zato što je možda neko platio ili zato što oni sami po sebi imaju čudno gorivo pre sednice. Nisam siguran da su svi izgledali baš kako treba. Znate šta, ljudi, ono što je juče ovde urađeno, ja zaista, evo pročitajte, to je možda Branko mogao da pomogne, ono što se definiše u našem zakonu kao terorizam, to juče nije bilo samo krivično delo, to je bio akt terorizma po srpskim pravnim propisima. Izvinite, i šta je trebalo da neko slip apneu ili da neko ima opstruktivne plućne bolesti ili da nekome radi 30% srca, pa šta ste vi pokušali, da ubijete narodne poslanike? E, to je suština. Dakle, mi moramo da konstatujemo, i s tim ću da završim, više sam pričao politički, ja zaista pozdravljam i ono uobičajeno, mislim da mogu to da kažem u ime naših kolega iz JS i SPS, mi ćemo glasati za to. Naravno da ćemo glasati. Ja prosto u ekonomskom smislu moram da kažem, ovo što napadaju ministra Malog i predsednika i Vladu Republike Srbije, kako hoćete, kaže – Vlada je najveći poslodavac u državi Srbiji. Tačno, okej. Na čemu? Na infrastrukturnim projektima koji svima donose dobro. Evo gde god ide predsednik ili bilo ko od ministara, svi traže puteve. Ne znam ko me je sada pitao kaže - svi hoće gasovode, svi hoće bolju elektrifikaciju. Pa, šta hoće građani? Hoće da im se podigne kvalitet života. To je dobro i onda kažu - zadužujete se. Pa ajde vi na zapadu, nek neko izvadi lovu iz svog džepa i da nešto finansira, nema, pa svi idete u banke, dok god su banke spremne da vam daju kredite, a podsetiću da sad imamo bolji investicioni rejting, imamo jeftinije i dugoročnije kredite, što bi trebalo da bude šansa da uvučemo i domaće investitore, koji će naravno kao i ovi strani loše reagovati na ova banditska posla u Skupštini Republike Srbije, šta će se desiti? Evo, isključite državu kao najveći motor. Šta će se desiti? Nema punjenja budžeta, manje 19/2 BN/IR penzije, manje plate, manja zaposlenost. Onda kaže - mi ćemo prvo da ustanovimo demokratiju, pa ćemo vam dati da imate posao i daćemo vam da jedete i daćemo vam priliku da se školujete, ali kada mi dođemo na vlast. To je taj prevod, ljudi. Ja mislim da smo mi ovde odgovorno postupili. Bilo je ovde malo kritike da možda vlast nije reagovala na vreme. Pustili smo ih. Sa ovim zadnjim događajem u Skupštini svako je mogao da vidi pravu prirodu ovih žele da sprovedu obojenu revoluciju. Još jednom ću da ponovim, pokušavaju da sprovedu obojenu revoluciju. Od toga neće biti ništa. Zašto? Zato što nemaju većinsku podršku naroda, nemaju jasne ciljeve, nisu to samo studentski, ti su javno proklamovani, oni imaju neke druge ciljeve. Ja vam sad kažem, onog momenta kad budu proklamovali svoje javne političke ciljeve javno, tog momenta će da se završi svaka obojena revolucija, jer to niko podržati neće, kao što ni juče niko normalan ne podržava ono što se u ovoj Skupštini desilo. Prema tome, od obojene revolucije nema ništa. Ja želim da sve nas pozovem na jedinstvo, da nam čestitam za juče, i predsednici Skupštine i članovima Vlade i svima nama kao poslanicima, pokazali smo čvrstinu, jedinstvo i pokazali smo da znamo šta hoćemo. Kaže mi kolega poslanik – možeš da pričaš samo o jednoj tački dnevnog reda. Ma nemoj? Ti ćeš da mi kažeš, posle usvojenog dnevnog reda? Pa, valjda mi ovde svi imamo pravo da pričamo. Prema tome, sve ankete pokazuju da vladajuća koalicija ima preko 50% u Srbiji, i njihove ankete to pokazuju. Mi moramo da shvatimo da imamo podršku građana i moramo da nastavimo da idemo napred. Gospoda koja nisu htela, to je Milenko govorio, da ne ponavljam, nisu hteli ni referendum, neće ni izbore, hoće prelaznu vladu koju treba da usvoje studentski plenumi i hoće Ustav koji treba da usvoje studentski plenumi. Ljudi, vaš pokušaj obojene revolucije ne može da uspe, ne zato što mi nećemo dozvoliti, a i nećemo, neće uspeti zato što to građani, a i narod Republike Srbije ne prihvataju. Hvala vam, gospođo predsednice, za jučerašnje držanje. 

ANA BRNABIĆ: Hvala. Idemo dalje. Izvolite, repliku. 

BRANKO PAVLOVIĆ: Vrlo kratko. Nije dobro da mi ovde definišemo krivična dela, da kvalifikujemo događaje koji su se juče dogodili, jer će se to tumačiti kao pritisak na rad drugih državnih organa, ali jeste opravdan zahtev prema tužilaštvu da hitno uzme u razmatranje sve ono što se dogodilo i da hitno izađe u javnost sa svojim viđenjem i svojim kvalifikacijama onoga što se dogodilo juče u Skupštini. Hvala. 

ANA BRNABIĆ: Hvala. Na član 4. amandman je podneo narodni poslanik prof. dr Mitar Kovač. Da li želite reč? Ne. Onda, narodni poslanik Ljubica Vraneš. Izvolite. 

LJUBICA VRANEŠ: Poštovana predsednice Narodne skupštine Republike Srbije, poštovani narodni poslanici, uvaženi članovi Vlade Republike Srbije, uvažena gospođo Tabaković, dragi građani Srbije, iskoristila svoje vreme kao narodnog poslanika, sa ponosom ističem, SNS, da ukažem da osećam zgroženost ponašanjem pojedinih izabranih predstavnika građana Srbije. 19/3 BN/IR Podsetiću da smo svi ovde prisutni u ovoj svečanoj sali najvišeg zakonodavnog tela Republike Srbije podneli zakletvu da ćemo obavljati ovu dužnost predano, pošteno, savesno, da ćemo braniti ljudska, manjinska prava i da ćemo po najboljem znanju i umeću služiti građanima Srbije, istini i pravdi. Ni u čemu, ali apsolutno ni u čemu kolege narodni poslanici opozicije niste opravdali svoje postojanje i funkciju narodnog poslanika, niti zakletvu koju ste pred nama ovde, pred svim građanima Srbije, a i pred Bogom položili. 20/1 GD/MJ 13.15 – 13.25 Zgrožena sam jučerašnjim napadima, ugrožavanjem ljudskih života i urušavanjem ovakve institucije koja nije privatna imovina nikog od nas ovde. Narodna skupština Republike Srbije je institucija u koju treba da ulazimo sa ogromnim poštovanjem i željom da je sačuvamo. Uništavanje ove institucije je vaša sramota. Kao žena, kao majka, kao koleginica, saosećam veliku tugu zbog jučerašnjeg napada na žene. Vi ste svesno, apsolutno svesno ugrozili nerođeni život. Sigurna sam da ovako odsečeni od empatije, od ljudskosti ni blizu, a vaše izjave juče to i dokazuju, niste svesni straha koji je poslanica, noseći bebu u stomaku, osetila. Najveći strah koji možemo kao majke da osetimo da nismo zaštitili našu decu, a vi ste usmerili dimne bombe, protivpožarni aparat i druge stvari direktno u majke. Želim da ostane zabeleženo da su sve vaše izjave i dela u prethodnom periodu, a posebno juče, sramota za ovaj narod i treba da se stidite pred građanima Srbije, pred majkama, ženama i ovim domom. U isto vreme bih pohvalila ponašanje svojih kolega koji su, uprkos lošem fizičkom stanju, insistirali da se pokaže da država brine o svojim studentima, svojim poljoprivrednicima, svojoj državi i da nas ništa, apsolutno ništa neće sprečiti da nastavimo da sebe dajemo napretku naše zemlje. Zahvaljujući našim delima, uprkos vašim nedelima, Srbija je danas zemlja daleko priznata i hvaljena, zemlja sa sjajnim ekonomskim pokazateljima i novim prilikama. Našeg predsednika dočekuju zvaničnici iz sveta na najvišem mogućem nivou. U našu zemlju redovno dolaze visoke delegacije iz raznih delova sveta. Iz naših usta izlaze reči hvale i ponosa što smo građani ove zemlje, a iz vaših stid. Neka je na ponos svakome svoje delo. Bog i građani su tu da sude. Živela Srbija! 

ANA BRNABIĆ: Hvala vam. Reč ima narodni poslanik Željko Veselinović. Izvolite. 

ŽELJKO VESELINOVIĆ: Zahvaljujem, predsednice. Srbija je danas duboko podeljeno društvo i onaj ko to ne vidi i ne želi da prizna on je potpuno slep. Ja moram da kažem da naša poslanička grupa Pokret radnika - sloga, struka, odnosno Radnička partija u osnivanju ne podržava ono nasilje koje se juče desilo, niti smo učestvovali u tome, niti smo bili informisani o tome, niti bismo učestvovali da nas je neko informisao. Želeo bih da poželim brz oporavak koleginicama koje su juče povređene, ali isto tako smatram da bi to trebao da uradi kolega iz vladajuće koalicije, koji, vidim, sedi ovde u sali, koji je juče svoju koleginicu pogodio flašom, tako da moramo biti jasni i precizni ko je kome naneo povrede, ali svakako želim im što brži oporavak. Ono što je danas najteže, najteže je biti normalan, najteže je biti neko ko će danas pozvati na razum, ko će pozvati na dijalog i ko će pozvati, da kažem, na jednu normalizaciju odnosa u društvu, jer ako to uradiš bićeš pozvan po „Tviteru“, bićeš izdajnik, bićeš Vučićev plaćenik, bićeš neko ko se prodao, itd. Ono što je najveći problem što u Srbiji institucije na funkcionišu i mi moramo da pokažemo da institucija Narodne skupštine Republike Srbije, koja bi, po meni, trebalo da bude najvažnija institucija u jednoj državi, treba i mora da funkcioniše. Da li funkcioniše na pravi način? Ne funkcioniše, naravno. To smo 20/2 GD/MJ videli juče, ali smo videli i svih prethodnih godina. Ko je odgovoran za to? Odgovorni smo svi – i mi koji sedimo sa ove strane i vi koji sedite sa druge strane. Apsolutna vlast znači apsolutnu odgovornost, ali mi nažalost nismo uspeli u tu instituciju juče da vratimo, da kažem, poverenje, građani Srbije mogu da vide da se i u ovom sazivu može razgovarati normalno i da možemo diskutovati. Ja lično isto smatram da je na ovoj sednice trebalo biti isključivo dve tačke. Prva tačka je ispunjenje četvrtog zahteva studenata, a druga tačka je samo konstatovanje ostavke Vlade. Sve ostale tačke nisu morale da budu u ovom sazivu, jer svakako očekujemo novu vladu za 10, 15, 20 ili mesec dana i ta druga vlada je mogla da usvoji sve ove ostale tačke. No, sad to i nije važno. Ono što je važno da mi danas imamo decu na ulici i da imamo mladost Srbije na ulici. Ja smatram da svi vi i mi moramo tu decu da podržimo samo iz jednog razloga - zato što smatram da je nama potrebna omladina koja je buntovna, da nam je potrebna omladina koja želi da se bori za svoju bolju budućnost i za svoja prava. Nikome ne bi išlo u prilog da nam ta omladina bude anestezirana, da nam ta omladina visi po društvenim mrežama, nego je dobro da se bore za sebe, za neke svoje ideje i za svoju bolju budućnost. Neki od njih će verovatno biti ovde u Skupštini za 10, 20 ili 30 godina. Oni će voditi ovu državu. Mi moramo da ih razumemo. Da li se ja slažem u svemu što oni rade? Mogu da kažem da se ne slažem. Nisam ideopoklonik bilo koga, kao što danas to mnogi rade, pa kažu - studenti ili smrt, svi drugi koji kažu nešto normalnije, oni su osuđeni na propast itd. Ali, mislim da ih moramo podržati ili da ih moramo razumeti. Moramo shvatiti njihove probleme i biti uz njih. Da li neko pokušava da ih zloupotrebi? Apsolutno sam siguran, ali da li ta deca žele nekakvu obojenu revoluciju? Ne. Ja bih pitao nadležne državne institucije da nam kažu ko to želi obojenu revoluciju, pa da se svi zajedno borimo protiv toga ko hoće da sruši državu, jer ja nisam siguran i ne verujem apsolutno da deca, jer mnoge od njih poznajem, i studente i srednjoškolce, apsolutno imaju veze sa tim, ali molim nadležne službe da izađu i neka kažu ko je taj ko ih zloupotrebljava, ko je taj koji hoće da napravi obojenu revoluciju ovde u Srbiji da bismo svi mi mogli da reagujemo i da znamo u kom pravcu trebamo da idemo u nekom narednom periodu. Takođe vas molim da ne targetiramo te studente na jedan pogrešan način i da ih ne targetiramo, da ih stavljamo u jedan problem da na neki način ispada da su oni krivci zato što neko hoće da ruši državu Srbiju. Apsolutno nisu. Ja čak mislim da su i prosvetni radnici, ja sam neko ko se bavi sindikatom i sve najgore mislim o reprezentativnim sindikatima koji su potpisali sporazum sa Vladom, jer oni nisu rekli da taj sporazum sa Vladom donosi benefite predstavnicima tih sindikata. Tu je i ministarka Dejanović koja može da kaže da predsednik svakog tog reprezentativnog sindikata dobija 12.000 dinara mesečno dodatak na platu i ja sve najgore mislim o njima, ali mislim da su prosvetni radnici dovedeni u jedan ozbiljan problem, da smo ih mi stavili. Ne mi, nego da ih je javnost stavila, da kažem targetirala na izdajnike i targetirala na one koji hoće da podrže studentske zahteve i sada su oni kao profesija u problemu. Ja govorim više puta ljudima koji se igraju sa terminom generalni štrajk potpuno neodgovorno, jer generalni štrajk, iako je to Šešaljev štrajk iz 1996. godine, koji je potpuno neprimenljiv u današnje vreme, a mi možemo da promenimo i da napravimo novi Zakon o štrajku, jer smo mi kao Udruženi sindikati Srbije „Sloga“ 20/3 GD/MJ podneli u ovoj Skupštini u prošlom mandatu Predlog zakona o radu koji je sadržao i Zakon o štrajku. Da ste vi tada, gospodo, imali sluha, pa da usvojimo taj zakon ili barem neke njegove delove, danas bi to bilo potpuno jednostavnije i mnogo lakše bismo mogli neke stvari da radimo. Ja sam se ovde javio zato što poštujem instituciju Narodne skupštine Republike Srbije, zato što smatram da treba narod da se čuje, jer mi kao Radnička partija u osnivanju smo blokirani od strane režimskih medija, ali smo blokirani i od strane tzv. objektivnih medija, jer nas je neko od lidera opozicije tamo zabranio. Mene mnogo brine jedna druga situacija i drago mi je što je tu i ministarka privrede. Mi danas u Srbiji imamo ozbiljan problem zatvaranja određenih fabrika, zatvaranja delova pogona i delova fabrika gde će mnogi ljudi ostati bez posla i mi moramo da nađemo način da tim ljudima pomognemo, da im nađemo posao, da im nađemo kompenzaciju da bi mogli da funkcionišemo, ali o tom, potom. Mislim da sada nije vreme o tome govoriti. 21/1 TĐ/MP 13.25 – 13.35 Samo još jednom apelujem na vas - nemojmo da targetiramo studente, nisu oni krivi. Ajde da nađemo krivca, ko hoće da zloupotrebi studente i ko hoće da zloupotrebi njihovu pravednu borbu za bolju budućnost, a da mi nađemo načina da pomognemo i da damo primer kako jedna institucija u državi Srbiji treba da funkcioniše. Molio bih i vas, gospodo iz vladajuće većine, nemojte više da vređate, nemojte više da targetirate. Ja sa moje strane ne mogu da apelujem na druge kolege, evo oni nisu u sali. Mi sa naše strane nećemo to da radimo, hoćemo da razgovaramo, hoćemo da argumentovano pričamo i hoćemo da pronalazimo neka rešenja, ako je to moguće. Ne želimo da učestvujemo u nikakvom haosu, cirkusu, nasilju, jer ne mogu pravdati nasilje time što ću i ja biti nasilan i tražiti da neko drugi ne bude nasilan na taj način što ću ja biti nasilan. Tako da u svakom slučaju smatram da je vreme da se dozovemo pameti i da probamo da nađemo najbolje moguće rešenje, ako je moguće dijalogom. Nikome ne odgovara niti bilo koji sukob na ulici, niti bilo kakve tuče, niti bilo kakvi incidenti, pogotovo ne odgovara ovo ovde i ja ću to da kažem, iako će mi mnogi zameriti. Siguran sam da ću biti razapet po mrežama, ali verujte mi ja se ne obazirem mnogo na Tviter. Voleo bih da znam kome je bilo u interesu da se napravi onaj incident, da opozicija ne može da iskoristi svoje vreme i da ne može da iskoristi priliku koju je imala, pa da propustimo ovu priliku, kao što smo propustili kada je bilo usvajanje budžeta? Jer i onda je bio problem, pa me interesuje - da li neko radi u interesu vlasti, pa namerno opstruira sve da bi svi zakoni prošli bez bilo kakvog argumenta ili to radi samo zato što jednostavno je željan par minuta pažnje? Mene to ne interesuje. Mene interesuju radnička prava, mene interesuje običan čovek, seljak, student, penzioner i mi ćemo ka Radnička partija, koja je pri kraju prikupljanja potpisa za osnivanje u narednom periodu, da se posvetimo toj borbi, isključivo za običnog i malog čoveka, a društvene mreže neka rade svoj posao. Hvala. 

ANA BRNABIĆ: Hvala vam, poštovani narodni poslaniče, na korektnom stavu. Reč ima Milenko Jovanov. 

MILENKO JOVANOV: Ima nekih stvari o kojima bih želeo da govorim, a prethodni govornik me je na to podstakao. Ukoliko dozvolite da vam se obratim na taj način i ako vam znači nešto što ću reći, ali ako ste zaista raskrstili u tom delu sa tviter zajednicom da vas ne interesuje šta oni pišu i da ćete da raditi ono što vi mislite da treba, onda vam je to, po mom skromnom sudu, prvi korak ka tome da napravite ozbiljno nešto u politici. Ono što imamo prilike da vidimo ovde je sve suprotno tome. Znači mi imamo političke stranke koje ne vode svoje pristalice, nego pristalice preko društvenih mreža vode političke stranke. I to po pravilu nije onaj najširi krug pristalica, nego najekstremniji deo pristalica koji im podižu lestvicu što više i više i onda dođete do toga da onaj ko uđe u salu i pristojno razgovara i iznosi svoje argumente i kritikuje vlast na normalan način taj će da bude optužen i taj će da prođe kroz toplog zeca na društvenim mrežama, a pohvale će dobiti onaj ko baca dimne bombe, prska ljudima sprej u oči i ne znam ni ja šta. To vam je tviter zajednica, ali to je siguran put u propast i ja sam u to uveren, jer i ta tviter zajednica vrlo lako sutra može da kaže nije to ono što smo mi hteli ili treba još radikalnije i još ekstremnije. Sada postoje tri stvari o kojima posebno želim da govorim. Prvo, juče je već počela da se potura teza u javnosti kako je ovo nekakav dogovor vlasti i opozicije, jer ovo opoziciji uopšte ne odgovara. Ja neću u tom kontekstu polemisati sa kolegom 21/2 TĐ/MP poslanikom, nego želim da se obratim onima koji su pisali te svoje elaborate na društvenim mrežama. Vi ljudi, uz moje dužno poštovanje vašeg prava na izbor, morate da preuzmete odgovornost za to da ste vi te ljude birali i da prestanete da tešite sebe, da se oni ponašaju kao manijaci i kao teroristi zato što su se tako sa nekim dogovorili. Ne, oni se ponašaju tako zato što su takvi, a vi ste im za to dali mandat i vi ste im za to dali glas i zato treba da razmislite da li ćete im ponovo dati glas i priliku da sede ovde i da vas brukaju na taj način. To je moja poruka vama, da li ćete je čuti ili nećete, vaša stvar, ali apsolutno nikakvog dogovora ni sa kim nije bilo. Ta priča kako bi oni to uneli, pa to se i mi pitamo, kako su uneli? Recimo za jaja znamo kako su uneli. To smo juče imali prilike ujutru da čujemo kako su uneli, tako što nisu hteli da daju to pripadnicima obezbeđenja, nego su rekli - mi to nosimo u naš poslanički klub, kao da u poslaničkom klubu, što kaže predsednica Skupštine, imaju šporet pa će tamo da ta jaja pripremaju. Dakle, propust. Kako je ovo ostalo? Po onome što mi znamo, taj omot, kapisla, kako se već zove, patron, nemam pojma, je ili od plastike ili od kartona, pa je zbog toga prošao kroz detektor. Da li je dovlačeno ranije, da li je juče? To je sada već nebitno. Tu smo gde smo. Na kraju krajeva, dokaz da su pravili haos radi haosa i da nije bitno šta su unosili i kako su uneli je činjenica da je Radomir Lazović doneo protivpožarni aparat, pa to nije niko uneo, nego ga je doneo iz hodnika i prskao ovde po ministrima i po poslanicima. Prema tome, svi vi koji u ovome vidite poraz opozicionih partija, svi vi koji u ovome vidite da ti ljudi više nisu u stanju da se iskontrolišu, nemojte nas da petljate u to, nego preuzmite odgovornost za to što ste ih birali, pa sledeći put birajte neke druge, bolje, drugačije, normalnije, kako god hoćete. Kome je ovo u interesu? Ovo je sad već ozbiljno pitanje. Mnogima je u interesu. Ovo što smo juče imali prilike da vidimo mnogima je u interesu. Ja vidim, prvo, taj interes kod onih koji se raduju ovome što su juče imali prilike da vide – u Prištini, u Sarajevu, u Zagrebu, u opoziciji u Podgorici. Dakle, gde god treba pritisnuti srpski narod, oni su se radovali ovome što se dešava. Paralelni procesi se odvijaju. Istovremeno imate da neko slabi Republiku Srpsku, brutalnim napadima na Republiku Srpsku, napadom na predsednika Republike Srpske, ali ne samo napadom na predsednika Republike Srpske, nego već kvalifikovanjem novog pitanja koje će da se otvara, a to je pitanje status Distrikta Brčko koje, ako se reši onako kako oni hoće, seče Republiku Srpsku na dva dela i nema kopnene veze između istočnog i zapadnog dela Republike Srpske ili severoistočnog i zapadnog dela Republike Srpske. U tom kontekstu, onima koji to rade odgovara da imaju ovakav haos u Skupštini. Odgovara onima koji će u narednim danima pokušati da ukradu mandat Srpskoj listi na Kosovu i Metohiji i da uvedu tamo nekog Rašića, ovoga ili onoga, da mu daju mandat. Njima odgovara i oni su slavili ovo što se. Njima je interes da se ovo dešava. Interes je onima koji pokušavaju u Crnoj Gori po svaku cenu da se vrate na vlast i nekako da i ono malo daha do koga su Srbi došli ponovo im oduzme. I njima je u interesu da se ovo dešava. Naravno, tradicionalno prijateljskoj domovini Tonina Picule koja uvek nađe načina kako da se raduje kada se ovakve stvari u Srbiji dese. Nismo očekivali da će biti drugačiji komentari, nego baš ovakvi kakvi su bili. Prema tome, jasno nam je kome je to u interesu. 21/3 TĐ/MP U interesu je i onih struktura koje su danas u defanziva nakon pobede Donalda Trampa. Dakle, svima onima koji su se osetili pogođenim nakon njegovog početka čišćenja Augijevih štala koje su se tamo našle. I njima je u interesu. Prema tome, razni su interesi. Onaj kome znam sigurno da nije u interesu je država Srbija i srpski narod. Nikome u Srbiji ovo nije u interesu, čak ni ovima koji su to radili, a oni će to tek da nauče na teži način. 22/1 AL/CG 13.35 – 13.45 Što se nastavnika tiče, ja bih voleo da mi pričamo, kada su oni u pitanju, o socijalnim pravima i socijalnim pitanjima, radnim pravima nastavnika, ali to nije tema. Oni su dobili ono što su pregovarali i ispregovarali, ali su nakon tih pregovora i nakon realizacije onoga što su dogovorili, rekli – nas to ne interesuje, mi ćemo da obustavimo nastavu, bez obzira na to mi obustavljamo nastavu. Moje pitanje je - a šta ćemo sa targetiranim ljudima zato što se protive ovome što oni rade, sa targetiranim njihovim kolegama koje maltretiraju, sa targetiranom direktorkom Pete gimnazije, sa targetiranom decom koju maltretiraju, sa targetiranim studentima ako se usude da pitaju kada mogu da polože ispite, kako će da polažu ispite, šta ćemo sa svima njima? Ko o njima brine? Ne sme da se spomene da postoje studenti koji žele da studiraju, a ne da blokiraju, jer ako se spomene, i ovo što je kolega Bajatović govorio, iako su ogromna većina, nastaje problem, jer ne sme da se kaže, ne sme da se skrene pažnja da postoje neki ljudi koji se ne slažu sa ovim i žele da žive normalno. E oni se targetiraju. Zašto ta deca i ti studenti, to je pitanje na koje sam dobio odgovor, ne smeju da se oni organizuju pa da kažu – evo mi smo većina, mi smo ovako, mi smo onako? Zato što ovo ne rade samo njihove kolege studenti, nego i njihovi profesori. Onda kada ode dete na konsultacije kod nekog profesora, pita kako će i šta će biti sa njenim ispitom, a znam za taj slučaj, onda joj profesor održi predavanje upravo ono koje smo imali maločas prilike da slušamo o moralu, etici, o tome kako treba da se solidariše i kako će se pomučiti da položi taj ispit kod njega, zbog toga što je pitala. Šta ćemo sa tim? Ko je tu targetiran? Profesor koji ne drži nastavu? Neće biti. Moje pitanje, nakon svega ovoga što su uradili, nakon što su dozvolili školske plenume, školske plenume, kako ti ljudi misle da nastave da drže predavanja, da imaju autoritet? Ja na to pitanje ne mogu da vidim odgovor i ne mogu da pronađem odgovor. Da se ne lažemo, iz raznih razloga ne možemo baš reći da nažalost su nastavnici u školi imali preteran autoritet i pre svega ovoga. Iz raznih razloga. Nešto je do njih, nešto je do okolnosti. Kako ćete sada? Šta ćete da radite ako vam se sastane plenum i kaže – nećemo da imamo pismeni iz matematike sutra? Da im kažete - pa plenum više ne važi. Onda će oni vama da kažu – pa kako je važio kada je trebalo da se sastajemo na plenumima za vaša prava, a sada kada mi nećemo pismeni plenum više ne važi. Šta ćete da radite ako plenum odluči da neće baš Pera da bude nastavnik matematike, nego hoćemo Žiku da nam bude nastavnik matematike? Pustili ste duha iz boce za koga niko ne zna u ovoj zemlji trenutno, verujem, kako da ga i na koji način vrati. Dali ste moć odlučivanja onima koji po Ustavu i zakonu nemaju pravo na takve odluke u ovom trenutku. Možda će jednog dana da se spusti, pa će imati pravo i deca od sedam godina da glasaju na izborima, da biraju, da budu birani, itd. U ovom trenutku nemaju. Moraju da budu punoletni. Ja vas pitam - šta ćemo da radimo kada krene ovo? Onda ćete da tražite, isti ovi koji se sada busaju u plenumske grudi će da traže zaštitu države, direktora, ministarstva, svih onih koje sada ponižavaju, koje sada targetiraju, koje sada maltretiraju, itd. Kako će ministarstvo to da sprovede, na koji način? Kako će direktor to sada da sprovede, kada ste podržali linč direktorke Pete beogradske gimnazije? Linč. Podržali ste decu koja linčuju direktora škole. Mislite da se to neće desiti vama. Pa da vas razočaram, desiće vam se prvog trenutka kada budete uradili nešto što se njima ne sviđa. Možete da mi verujete, a ne morate da mi verujete, videćete i sami. Šta ćemo onda? 22/2 AL/CG Mnogo su dublje ove stvari od onoga kako nam se predstavlja - eto neko ima neke zahteve, neko te zahteve neće da ispuni, pa će onda ne znam šta da se desi, pa će onda opet će onda ovo, pa će onda ono. Ne, neko je iste večeri rekao da će zbog pada nastrešnice u Novom Sadu biti i političke i krivične odgovornosti. Onda se nije sačekalo da tužilaštvo krene da radi svoj posao, nego se krenulo u pravljenje haosa, a onda se neko dosetio da taj haos napravi kakav nikada u ovoj zemlji nije bio, a to je da se udari na školstvo. Pričao sam sa kolegom, koji je studirao sa mnom, on je iz Foče i kaže m, da je prilikom napada bošnjačkih ili muslimanskih snaga na Foču držana nastava, ne skraćena, redovna nastava. Mi smo imali situaciju da u najgorim i najtežim vremenima se ne prekida nastava. A, neko je danas rekao – može da se ne ide u školu. Sada je ključno pitanje. Što se tiče fakulteta i što se tiče ovih drugih koji su punoletni, iskreno rečeno, što se mene tiče njihova stvar, neka rade šta god hoće. Ne moraju da završe nikada. Samo ne znam kako će tu da reše pitanje ako sledeće godine treba da se upiše ponovo prva godina. Kako ćemo imati dve prve godine? Prva jedan i prva dva? Šta? Kako će da podele krevete u Studenjaku? Imate jedan krevet. Šta – jedan će da spava glavom gore a drugi će da spava glavom dole? Mi nismo videli. Pa nema na spratu. Svaki krevet se računa kao poseban ležaj jer tamo gde leže jedan treba da leže dvojica. Samo postavljam pitanje. Ono što mi nismo dobili. Mi smo dobili zahtev koji ćemo ispuniti, koji nije sporan, ali iako je rektor ovde u ovom domu rekao da ima plan nadoknade, rada, da ima plan za sve, niko taj plan nije video. Niko to ni video nije, ni čuo za to nije i šta ćemo sa tim? Ko će da upiše prvu godinu, kako će da upiše prvu godinu, kako će da upiše prvu godinu srednje škole? Nemamo pojma. Kako će ova deca iz prvog razreda što nisu završila .. Kaže – oni su već prešli ono što je najvažnije za njih, ovo sad što je ostalo, to i nije toliko bitno, oni su pametna deca, oni će to sve zaključiti. Pa čekajte – što onda imamo sve te lekcije? Što smo onda preopteretili tu decu? Dajte da redukujemo te programe. Ako može ono što treba da se radi godinu dana da se kompresuje, da se kolokvijalno izrazim, u dva meseca ili mesec dana, pa šta će nam onda godinu dana? Pa dajte da škola traje osam meseci, da završi za osam meseci osnovnu školu i gotova stvar. Šta ima. Mi pravimo od dece kursadžije. To će biti kursevi. To neće biti škole. I onda kaže – neko se targetira. Ja mislim da su ovde targetirani oni koji su većina, oni koji žele da uče, oni koji žele da im deca uče i o tome niko živ ne vodi računa i koji moraju da ćute po Viber grupama, jer ako napišu nešto onda će da dožive linč na društvenim mrežama ili negde drugde. I te proklete društvene mreže i era u kojoj živimo u mnogome utiču da ti ljudi ćute i kako i na koji način će se to promeniti – videćemo. Ali, na ova pitanja, dakle, kako dalje, niko od tih ljudi koji bojkotuju nastavu, ne održavaju nastavu, podržavaju bojkot, nema odgovor i ne daje nam odgovor. Evo gledam ih i po televizijama Šolakovim i po ovim drugim televizijama. Gde god se pojave čeznem da čujem da kažu nešto. Odgovora nema, osim to – lako ćemo mi to. Kada ih pita – dobro, kako lako, e tu nema dalje. Dakle, nije stvar toliko jednostavna da se sve može svesti na to da neko nekog targetira zato što ima nekakav stav koji je suprotan vlasti. Naprotiv, mi smo došli dotle da je danas najveća hrabrost u Srbiji izaći javno i reći da podržavate predsednika Vučića i vlast u Srbiji. Danas je to hrabrost, a ne biti u čoporu koji će da reži i krvavim očnjacima da gleda na svakoga ko to ima hrabrosti da izusti. 23/1 MO/LjL 13.45-13.50 To nam je situacija, a svima nama u narednom periodu predstoji ozbiljan posao da sve to vratimo u normalu. Teško će biti i zato je važno da svi u tome uzmemo učešće, a do toga će doći onog momenta kada se ponovo budu uverili da njihovo nasilje, njihova prelazna Vlada i sve ostalo su samo pusti snovi i da im neće doneti ništa. Onaj ko im je obećao vlast u Beogradu, taj im je obećao i prelaznu Vladu. E, kako im je dao vlast u Beogradu, tako će dobiti i prelaznu Vladu. Hvala. 

ANA BRNABIĆ: Hvala vam. Po Poslovniku, Dejan Bulatović. 

DEJAN BULATOVIĆ: Poštovana predsedavajuća, prijavljujem povredu Poslovnika, član 104. Moj prethodnik, gospodin Željko Veselinović, govorio je i upućuje nešto vladajućoj većini, što ja nisam dobro razumeo i želeo bih da se ta mrlja skine sa nas poslanika vladajuće većine. Naime, dragi građani Srbije, Željko Veselinović i ja smo bili u istoj poslaničkoj grupi u prošlom sazivu i jako dobro znamo ko uređuje medije, te zavisne, najzavisnije u Srbiji, a to su opozicioni mediji. Sad mi nije jasno zbog čega i na koji način gospodin Željko Veselinović kaže da je njemu neko zabranio da se pojavi na opozicionim medijima. Ja ga pitam - kako se zove ta sveta krava? Ko je taj u Srbiji koji može da zabrani nekom u opozicionim medijima da mi kaže? Ja znam tu tajnu, građani Srbije. Sad njega pozivam - kaži, da se skine mrlja sa vladajuće većine. Kaži da li je to ime Dragan Đilas? Ako jeste i ako se slažemo, to lepo otvoreno da kažete. Sa tim vladajuća većina nema nikakve veze. Ja sam vas video na nekim drugim medijima koji nisu opozicioni i vi ste tamo gostovali, čak smo gostovali zajedno u nekim od tih medija. Znači, da kažete javnosti Srbije jasno i glasno da li vam je Dragan Đilas zabranio da gostujete na N1, zavisnoj televiziji, Novoj S, zavisnoj televiziji, da li ste tamo zabranjeni? Nemojte da gledate u nas, nemojte to nama da kažete, jer mi nikakve veze sa tim nemamo. Nikad i niko u vladajućoj većini nije nikom zabranio niti može neko odavde da zove neki medij i da kaže - e, nemojte njega ili nekog. To ne postoji. Kod nas toga nema. Ja vam to kažem otvoreno. Zato vama kažem, kažite istinu. Zajedno smo sedeli, zajedno smo bivstvovali tada u poslaničkoj grupi, znamo dobro ko je nama šta rekao, kako je vama i meni lično rečeno da ne smemo zajednički da držimo konferencije za medije koje smo počeli, gospodine Veselinoviću, kada smo govorili o radnicima. Kažite istinu Srbiji. Hvala. 

ANA BRNABIĆ: Hvala vam. U svakom slučaju, ovo nije bila povreda Poslovnika, tako da ću oduzeti od vremena poslaničke grupe. Sada bih prešla na potvrđivanje mandata narodnim poslanicima, da završimo i to. Pošto su se stekli uslovi, konstatujem potvrđivanje mandata narodnim poslanicima u Narodnoj skupštini za upražnjena poslanička mesta. Uručeno vam je rešenje RIK o dodeli mandata narodnim poslanicima. Uručen vam je, takođe, Izveštaj Odbora za administrativno-budžetska i mandatno-imunitetska pitanja Narodne skupštine, koji je utvrdio da su se stekli uslovi za potvrđivanje mandata narodnim poslanicima. Na osnovu rešenja RIK, Izveštaja i predloga Odbora za administrativno-budžetska i mandatno-imunitetska pitanja Narodne skupštine, shodno čl. 134. i 135. Zakona o izboru narodnih poslanika, konstatujem potvrđivanje mandata narodnim poslanicima Neveni Vejnović i Ninoslavu Eriću. 23/2 MO/LjL Čestitam narodnim poslanicima na izboru i molim da se pripreme za polaganje zakletve. Poštovani narodni poslanici, molim vas da, saglasno članu 17. Zakona o Narodnoj skupštini, pristupite polaganju zakletve. "ZAKLINJEM SE DA ĆU DUŽNOST NARODNOG POSLANIKA OBAVLJATI PREDANO, POŠTENO, SAVESNO I VERNO USTAVU, BRANITI LJUDSKA I MANJINSKA PRAVA I GRAĐANSKE SLOBODE I PO NAJBOLJEM ZNANJU I UMEĆU SLUŽITI GRAĐANIMA SRBIJE, ISTINI I PRAVDI." Molim vas da potpišete tekst zakletve. Dozvolite mi da vam u ime Narodne skupštine i u svoje ime čestitam na izboru za narodnog poslanika i poželim uspešan zajednički rad u tekućem mandatnom periodu. Hvala vam. Sada određujem pauzu od 60 minuta i nastavljamo po amandmanima.

ANA BRNABIĆ: Nastavljamo sa radom. Na član 5. amandman je podneo narodni poslanik Marijan Rističević. Da li želite reč? Izvolite. 

MARIJAN RISTIČEVIĆ: Zahvaljujem. Dame i gospodo narodni poslanici, obrazovanje i učenje je kao vožnja biciklom, ili veslanje. Čim prestaneš da veslaš, vraćaš se unazad, ili ako prestaneš da vrtiš pedale, moraš da padneš. Sada, naši profesori su, ja kažem, odlučili da prestanu studenti da vrte pedale. Iza ovih plenuma, tzv. plenumaša, stoje naši profesori, to je moje mišljenje. Dakle, njihovo ponašanje je ponašanje kao 1941. godine, gde oni požele da stvore što pre 1945. godinu. Tu se priča o jahanju, o revolucionarnoj pravdi itd. Hajde da vidimo koliko je ovo društvo nepravedno i prema kome. Ja društvo i ljude delim na dve grupe – jedne koji proizvode novac, koji znaju kako se novac proizvodi, kako se novac stvara i druge koji znaju kako se novac troši, u šta spadaju i ovi plenumaši itd. A lajk Tramp, to znači da obožavam Trampa. Tramp je pre neki dan sve one u majičicama sa crvenom rukom pohapsio. Dakle, odmah u začetku je pokupio sve demonstrante koji su pokušali da kažu da su mu ruke krvave. Dame i gospodo narodni poslanici, juče je valjda Tramp doneo odluku da uskrati finansiranje koledžima, univerzitetima i školama koji su dopustili nezakonite demonstracije na koledžima, školama i univerzitetima. Dakle, rekao je za tu vrstu školovanja i obrazovanja – gde se nezakonito demonstrira, nema novca. Treba nešto naučiti i od Trampa. Ali da vidimo kakvu nepravdu doživljavaju oni koji stvaraju novac, koji u suštini pune budžet. Mene su učili da je novac sredstvo za razmenu robe. Dakle, da bi se i usluge vršile, morate da imate neku robu pomoću koje trgujete itd. Sada, jedni novac stvaraju, a drugi ga troše. Ja sam bio svedok u Inđiji, kada svako jutro nekoliko hiljada mladih od 19 do 25 godina ide na posao da stvara novac, radi u industrijskoj zoni, dakle, Inđija, a ja sam jedan od tvoraca, Inđija na 47 hiljada stanovnika ima 36 hiljada radnih mesta, od čega je četiri petine u proizvodnji. Gle čuda, prosečna plata u Beogradu je veća za 300 evra, gde se većinom šeta, nego u Inđiji gde se novac stvara. To je jedna vrsta nepravde. I sada pre jedno desetak dana šetalo se, nekada to što se zove plenum se u moje vreme zvalo „Otpor“. Malo je to modifikovano, ali recimo, otporaši su išli od Novog Sada do Beograda da podrže neki veliki miting opozicije, a u ovom slučaju se išlo obrnuto, iz Beograda se išlo prema Novom Sadu na veliki miting takođe opozicije. I gle čuda, dva dana se nije moglo, Inđija i Stara Pazova gde postoje dve razvijene industrijske zone su na magistralnom pravcu Beograd-Novi Sad-Subotica, deli na dva dela. Jel verujete da su morali da mole da stignu ujutru na posao, jer je put bio blokiran, da bi ove svete krave mogle da prođu i da stignu na protest, gde su pešačili za 60 evra? Ne. Dakle, morali su ljudi koji idu da rade, da stvaraju novac, da mole da dođu do radnog mesta gde se novac stvara, da bi ovi mogli da taj novac troše, uprkos tome što se ne obrazuju. Zato sam ja pristalica Trampa. Ako dekani i profesori ne mogu da zavedu red na fakultetu, to im je posao, za taj posao ih država plaća, znači država izdvaja novac za te univerzitete, za fakultete i ako oni ne mogu, a posao im je obrazovanje, ukoliko oni to ne mogu da rade, šta će nama taj fakultet, lepo neki privatni fakultet nek dođe na to mesto. 24/2 MZ/LŽ Koja je nepravda prema privatnim fakultetima. Oni ne dobijaju novac od države, a pri tome plaćaju porez da bi ovi drugi živeli od njihovog rada, pa još neće ni da rade, pa malo rade na privatnim fakultetima, ali neće na državnom da rade, jer traže platu koja je uvećana 11% i još 16% više. Sada ja pitam, kad je već to takva nepravda, kakva je tek nepravda na poljoprivrednim fakultetima? Popunjenost je 37%, a plate primaju kao da su 100%. Broj profesora i zaposlenih nije pao. Upis studenata je 37%, broj profesora je 100%. Pa kakva je to onda vrsta pravedne raspodele i koliko trpe ovi što izdvajaju novac? Izdvajaju da neko uči, taj neće da uči, ali daj da mi finansiramo profesore koji su u štrajku. Bojim se da oni nisu samo u blokadi i u štrajku, mislim da je njima mozak na određeni način, posebno ovima koji ih tu prate, ne privremeno u blokadi, već u debeloj blokadi, u štrajku, a izgleda da povremeno i obustavlja rad. Pitam, koja je nepravda prema ovima koji stvaraju novac za manje plate? Ja gledam ko šeta. Šetaju siti i napiti, šetaju roleksi, naši siroti pojedini studenti, plenumaši, manji deo studenata. Dakle, oni šetaju sa roleksima, ne žele ove testove na drogu, voze BMW-ove i kada vide neke mučenike u autobusima veoma ružno gestikuliraju. E sada pitam, u toj podeli – zašto stalno jedni treba da rade, a drugi treba da uživaju? Gle čuda, pričali su o tome kako se u javnom sektoru, a i u obrazovanju svi zaposleni sa članskim kartama SNS-a, a kad pogledaš demonstrante, je li tako, gospodine Jovanov, dve trećine njih je na državnoj sisi. Pojavila se jedna iz Uprave za agrarna plaćanja, pojavila se, kaže – dobila je otkaz, radila je u Upravi za agrarna plaćanja, zato što nije iz SNS-a. Čekaj, kako si se onda zaposlila? Kaže – njen otac je poljoprivrednik. Pa čekaj, gospođo, zar vi niste u konfliktu interesa bili? Pa vi ste dodeljivali podsticaje sopstvenom ocu, a sada ste nešto uzeli da pričate. Pa čekaj, SNS, jeste li muzičari ili niste? Jel SNS zaposlio sve u javni sektor? Vi niste u javnom sektoru. Otkud u demonstrantima dve trećine iz javnog sektora? A i profesori su iz javnog sektora, samo što su izgleda zaboravili. E sad, kako se novac stvara, kako se troši, ja sam na strani onih koji novac stvaraju. E sada još nešto. Miloš, pazite, Mi-loš, razdelite to, Mi-loš, Mi-loš, fali jedna šestica, jel, ili petica, kako to ide? Mi-Mi-Mi, loš-loš-loš čovek. Mi, šta je Mi? MI5, MI6, kako beše, ona čuvena britanska organizacija koja ga verovatno podržava i finansira na određeni način, bez obzira što je Francuz. Baš mi je to, MI, pa uzeli jednog Francuza pobeganovića, a loš znači da je loš kao čovek, što je juče i pokazao. Ali, na stranu što je loš čovek, mi smo dopustili da taj loš čovek obrazuje studente. Ja sam zabrinut čak i za mentalno zdravlje pojedinih naših studenata kada vidim ko im sve predaje. Miloš Jovanović pobeganović predaje studentima, verovatno im predaje patriotizam itd. Da u Francuskoj to uradi na njihovom fakultetu i da izađe da blokira neko sokače u Francuskoj, bilo šta da blokira, da stavi samo dve noge na kolovoz i da nešto blokira, ja mislim da bi nam ga Francuzi vratili u komadima. Oni imaju pse, konjicu, bog otac, ali sigurno ne bi radio ono što radi trenutno u Srbiji. Pa hajde da vidimo Jovu Bakića. Jurenje na sceni je sprovođenje programa Jove Bakića, a ovaj Mi-loš je verovatno neka vrsta fizičke radne snage, da ono što kekeljavi Bakić ne može da uradi, da proba ovaj malo živahniji da ovde nama utera navodno strah u kosti. Pri tome je povredio tri žene, valjda se u Francuskoj ne goni po službenoj dužnosti. Ovde je neko govorio – ja ću reći da sam ja ukazivao i u medijima, jer nije bilo Skupštine, ja sam govorio o tome da je na delu terorizam, da je to smišljena upotreba nasilja. Miloš Jovanović je to dokazao. 25/1 JJ/JG 15.10 – 15.20 Zamislite onog što ga Atlagić zove „glavotres“ kako se zove Teodorović, on i dalje predaje razumeš, on je kao „sveta krava“ i dalje predaje, i sada zamislite šta naši studenti treba da nauče mi smo još dobro i prošli. E, sada da vam opišem našu situaciju ni malo naivno. Dakle, dame i gospodo sportisti ko je išao na fudbalske utakmice itd. tek kada su se pojavile sedeće stolice na jugu i severu tada su počeli vandali i huligani. Znači, vandalizam i huliganizam se pojavio kada su već onako trebali da civilizuju taj stadion itd. i sada ja da opišem našu situaciju. Nas je dva puta više, ali su oni dva puta luđi, nas je dva puta više, oni su dva puta luđi. Ko je bio na utakmici? Recimo na zapadu Zvezdinog stadiona ima dva puta više nego na jugu i kada izbije nered, najbolje je kada policija odmah na početku uđe na južnu tribinu i zavede red, to je najbolja stvar, ali mi smo to propustili, nas je dva puta više na zapadu, ali ovi kada uđu i počnu da nas jure po zapadnoj tribini, mi na centru koji smo uzeli centar zapada mislimo da smo mi malo bezbedniji, jer ovi huligani sa juga treba da pređu jedno 50 metara i da dođu do nas. Mi smo sada negde izabrani u centru i mi smo u centru. Gospodo, oni su već došli gotovo do lože, to se sprečava ako ste bili na stadionu, može da se takva vrsta vandalizma i huliganizma, može da spreči samo intervencijom policije. E, zato ja mislim da treba primena, striktno zakon da se primenjuje bez obzira što smo malo i zakasnili. Zakon treba da bude jednak za sve, za mene su demonstranti isti bez obzira na pol, veru, zanimanje, zanimanje sada jel? Na veroispovest, na partijsko opredeljenost itd. Kada izađeš na ulicu ti si demonstrant, a ako si huligan ti si huligan. Zakon treba da važi za sve i poslednji je trenutak da mi pokušamo da stavimo tačku na ovaj terorizam da terorizam ne bi stavio tačku na državu. Mislim da su došli, ono što sam opisao do centra, da dolaze polako do lože i da je vreme da se staramo o primeni zakona da zakon bude jednak za sve. Što se mene tiče, ja sam se više puta izjasnio, ja ne branim ni vlast, ja branim pravo države Srbije da postoji i mislim da je krajnje vreme da silom zakona suzbijemo zakon sile. Hvala. 

ANA BRNABIĆ: Hvala vam. Reč ima narodni poslanik Miroslav Petrašinović. Izvolite. 

MIROSLAV PETRAŠINOVIĆ: Poštovana gospođo predsednice, poštovana guvernerko Narodne Banke gospođo Tabaković, poštovani članovi Vlade Republike Srbije, dame i gospodo narodni poslanici i poštovani građani Republike Srbije, nakon onoga o čemu smo juče mogli da svedočimo i da prisustvujemo u parlamentu Republike Srbije apsolutno postaje jasno i nekom koje imao do sada dilemu zašto je potrebno da poslušamo i uvažimo ideju predsednika Republike Aleksandra Vučića o osnivanju pokreta za narod i državu. Juče je naša država napadnuta, napadnuta je najviša institucija, najviši Dom u Republici Srbiji i napadnuta je zgrada Narodne skupštine Republike Srbije i izvršen je pokušaj državnog udara od strane onih koji su hteli da na nasilan način bacanjem raznih eksplozivnih materijala, pravljenjem od ove sale, pa neke, nekog poprišta, nekog sukoba, hteli da preuzmu vlast i hteli nasilno da dođu i uđu u ministarske klupe i da zauzmu mesto predsedavajućeg u ovom parlamentu. 25/2 JJ/JG I, ovo je trenutak kada sve slobodoumne snage i svi slobodni ljudi u ovoj zemlji treba da se ujedine oko predsednika Aleksandra Vučića i oko njegove ideje, da trebamo da pristupimo osnivanju ovog pokreta. Srpski narod je kroz istoriju imao puno teških trenutaka, mi smo kroz našu istoriju 1918. godine imali jednog Aleksandra Karađorđevića koji je dobio epitet „ujedinitelja“. Mi danas u ovom vremenskom trenutku imamo jednog drugog Aleksandra Vučića kao predsednika Republike Srbije koji je jedini u ovoj zemlji ima i političkog kapaciteta, moći, znanja i umeća da ujedini srpski narod i okupi oko ideje koja je vezana za očuvanje naše države i našeg naroda. I, jedino ta ideja i ta politika koju on sprovodi može da očuva i sačuva naš narod i našu državu. Ono što se juče desilo u Narodnoj skupštini svakako je akt za najveću i za najstrožiju osudu, a ono što brine sve ljude, sve nas koji smo ovo mogli da vidimo koji smo tome mogli da svedočimo i sve ljude koji su gledali preko malih ekrana prenos jučerašnje sednice jeste ushićenje kod tih koji su to radili smeh, radost. Jedan prosto osećaj koji pokazuje koliko oni žele i vole nekome da nanose bol. Da se neko smeje zato što je povredio trudnicu, zato što je ugrozio nju i njen plod, njenu bebu koja treba da dođe na svet. Da se neko smeje i ushićen skače po ovim klupama ovde zato što naša koleginica je doživela moždani udar. To je opozicija, to su oni koji se kandiduju i žele da dođu na vlast. To je ono što su građani Srbije mogli juče da vide i to je ono što je osnovna razlika između nas i njih, gde oni podržavaju nasilje, promovišu nasilje, gde se oni raduju kada neko pati, kada neko preživljava bol, kada nekome nije dobro, gde to kod njih izaziva radost, ushićenje, ovacije, sreću. To je ono sve protiv čega moramo da se borimo, radi pristojne Srbije. Možemo se razlikovati u idejama, stavovima, programskim ciljevima, ali neke granice moraju da postoje, neke granice elementarne pristojnosti moraju da budu podvučene i moraju da se poštuju. Ono što dragi studenti treba da znaju jeste da jedino je SNS, jedino je Vlada Republike Srbije, predsednik Aleksandar Vučić, premijer Miloš Vučević, jedino su to politički, da kažem, politički činioci koji mogu da ispune studentske zahteve. Jedno je SNS kao državotvorna politička organizacija pokazala dovoljno i kapaciteta i političke zrelosti da sasluša sve, apsolutno sve zahteve studenata i svih njihovih predstavnika i da pokaže političku zrelost da te zahteve usvoji. Jedino SNS je bila ta i njeni poslanici sa koalicionim partnerima koji su ovde ostali u sali, kada su oni koji ih navodno podržavaju hteli da spreče održavanje sednice Skupštine Republike Srbije na kojoj mi treba da donesemo akt koji će njima omogućiti nikada veća prava i nikada veća davanja za univerzitete. Preko 18 milijardi dinara se daje za univerzitete, 16% veće plate za sve one koji rade na univerzitetu, 20% veće izdvajanje nego što je to do sada bio slučaj. To je odgovoran odnos SNS. To je odgovoran odnos naše Vlade. To je odgovoran odnos našeg predsednika, da želimo da pomognemo našim mladim ljudima, u njihovom obrazovanju i sticanju fakultetskih zvanja. Ono što takođe čini naša Vlada i što čini naš predsednik što svakako treba pohvaliti jeste da omogućavamo tim mladim ljudima da čak ako se i ne zaposle mogu da dođu do svoje prve nekretnine, mogu da kupe svoj prvi stan i da pred zaista neverovatno povoljnim uslovima koji nigde u Evropi ne postoje, gde omogućavamo grejs period od godinu dana, gde tokom prve rate za taj stambeni kredit je 94 evra, gde je rata od druge do šeste godine 175 evra, a kasnije od šeste godine do recimo, ukoliko je to u pitanju kredit od 35 godina, 340 evra i sve to za stan od 75 kvadrata. Pri tome iznos tih rata daleko niži od onoga što bi oni morali da plaćaju kao kiriju ili kao zakupninu za svoj stan. 25/3 JJ/JG Omogućavamo da pored toga što im omogućavamo dobre uslove za studiranje da pod jako povoljnim uslovima mogu da reše i svoje stambeno pitanje, kako nezaposleni, tako i oni mladi ljudi koji čak rade na određeno, tako i oni koji rade na neodređeno radno vreme, čak i poljoprivrednici, znači, apsolutno široko predstavljeno za sve ljude koji su starosne dobi do 35 godina života. To je jedinstven slučaj u Evropi da jedna Vlada tako odgovorno reagovala, jedna Vlada omogućila mladim ljudima da pod tim uslovima mogu da reše osnovno životno pitanje, svoje stambeno pitanje. Ono što sve što SNS čini i Vlada Republike Srbije zajedno sa predsednikom čine za narod. Ono što moram još da istaknem, jeste da će zaista iza nas ostati naša dela. A naša dela i sve ono što smo radili u prethodnom periodu od puteva, bolnica, škola, pa koliko smo samo obnovili škola za sve ove godine od kada smo došli na vlast, od kada se borimo da promenimo položaj ljudi, da poboljšamo životni standard u Republici Srbiji. Setimo se samo kako smo reagovali kada je bila u pitanju kovid kriza, da smo pet bolnica otvorili, da smo imali prvi u Evropi pet vrsti vakcina, da smo stimulisali novčano građane da se vakcinišu, da smo imali najodgovorniju zdravstvenu politiku, da su ljudi iz drugih zemalja dolazili kod nas da bi primili jednu vrstu vakcina, da smo apsolutno građanima omogućili sve ono što je bilo prisutno na svetskom tržištu, da mogu da koriste, da mogu to kod nas da primene, da mogu da se leče. Koliko sada ulažemo i kada je u pitanju naše zdravstvo i kada su u pitanju bolnice i koliko ulažemo naravno tek kada je u pitanju pronalitetna politika. Da smo imali čitav set zakona kojim jednostavno stimulišemo bolji život građana, kojim osnažujemo mlade ljude da zasnivaju svoje porodice, da imaju što kvalitetnije uslove, da ovde mogu da žive i da rade i da ostvaruju i svoje porodice i da rešavaju svoja stambena pitanja. 26/1 VS/IR 15.20 – 15.30 To je ono što će definitivno ostati za nama, mostovi, pruge, škole, bolnice, fabrike sve ono što smo omogućili da se gradi u Srbiji i da bude u Srbiji. To je odgovorna politika Srpske napredne stranke. To je odgovorna politika koju niko neće moći da zaustavi i mogu oni da prave ovakve haose koliko god žele i mogu da bacaju još dimnih bombi i mogu da bacaju suzavce, to je ono što ljudi vide i što mogu da prepoznaju onu Srbiju koja želi destrukciju, onu Srbiju koja želi da zaustavi vlast i onu Srbiju koju predstavlja vlast Srpske napredne stranke, koju predstavlja naš predsednik, naša Vlada, onu Srbiju koja radi svakoga dana i u nemogućim i u neverovatnim uslovima i onu Srbiju koju oni nikada neće zaustaviti. I ono što meni definitivno pokazuje i govori da Srbija neće stati i da ćemo mi nastaviti da se borimo i dalje, to je ovaj natpis koji smo ovde stavili na ovom baneru gde piše živeće Gavrilo. Živeće Gavrilo, živeće Srbija, neće nas zaustaviti. Živela Srbija! 

ANA BRNABIĆ: Hvala vam. Idemo dalje. Na član 8. amandman je podneo narodni poslanik Marijan Rističević. Da li želite reč? Idemo dalje. Na član 12. amandman je podneo narodni poslanik Marijan Rističević. Da li želite reč? Idemo dalje. Na član 13. amandman je podneo narodni poslanik prof. dr Mitar Kovač. Da li želite reč? Na član 15. amandman je podneo narodni poslanik Marijan Rističević. Da li želite reč? Na član 17. amandman su zajedno podneli narodni poslanici Miroslav Aleksić i dr Ana Jakovljević. Da li želite reč? Na član 25. amandman su zajedno podneli narodni poslanici Miroslav Aleksić i dr Ana Jakovljević. Da li želite reč? Na član 25. amandman je podneo narodni poslanik prof. dr Mitar Kovač. Da li želite reč? Na član 48. amandman je podneo narodni poslanik prof. dr Mitar Kovač. Da li želite reč? Na član 49. amandman je podneo narodni poslanik prof. dr Mitar Kovač. Da li želite reč? Na član 50. amandman je podneo narodni poslanik prof. dr Mitar Kovač. Da li želite reč? Idemo dalje. Pošto smo završili pretres o svim amandmanima, zaključujem pretres Predloga zakona, u pojedinostima i pošto smo obavili pretres Predloga zakona, u načelu i u pojedinostima, Narodna skupština će u danu za glasanje odlučivati o Predlogu zakona, u načelu, u pojedinostima i u celini. Sada prelazimo na Predlog zakona o izmenama i dopunama Zakona o osnovama sistema obrazovanja i vaspitanja. Primili ste amandmane koji su podneti na Predlog zakona, pošto je Narodna skupština obavila načelni pretres saglasno članu 157. Poslovnika. 26/2 VS/IR Otvaram pretres Predloga zakona u pojedinostima. Na član 1. amandman su zajedno podneli narodni poslanici Zeleno-levog fronta, koji ne žele reč. Na član 1. amandman je podneo narodni poslanik Marijan Rističević. Da li želite reč? Na član 2. amandman su zajedno podneli narodni poslanici Zeleno-levog fronta. Idemo dalje. Na član 3. amandman su zajedno podneli narodni poslanici poslaničke grupe Zeleno-levi front – Ne davimo Beograd. Ne žele reč. Na član 3. amandman je podneo narodni poslanik Marijan Rističević. Idemo dalje. Na član 4. amandman su zajedno podneli narodni poslanici Radomir Lazović, docent dr Biljana Đorđević, dobro u svakom slučaju čitava poslanička grupa Zeleno-levi front – Ne davimo Beograd, koji nisu prisutni, pa ne mogu da obrazlože amandman. Na član 5. amandman su zajedno podneli narodni poslanici poslaničke grupe Zeleno-levi front – Ne davimo Beograd, koji nisu prisutni. Na član 6. amandman su zajedno podneli narodni poslanici poslaničke grupe Zeleno-levi front – Ne davimo Beograd. Idemo dalje. Na član 7. amandman su zajedno podneli narodni poslanici Zeleno-levog fronta – Ne davimo Beograd. Na član 8. amandman su zajedno podneli narodni poslanici poslaničke grupe Zeleno-levi front – Ne davimo Beograd. Nisu prisutni. Na član 8. amandman je podneo narodni poslanik Marijan Rističević. Ne želi reč. Na član 9. amandman su zajedno podneli narodni poslanici poslaničke grupe Zeleno-levi front – Ne davimo Beograd. Ne žele reč. Na član 10. amandman su zajedno podneli narodni poslanici Zeleno-levog fronta. Nisu prisutni. Na član 11. amandman su zajedno podneli narodni poslanici Zeleno-levog fronta, koji nisu prisutni. Na član 12. amandman su zajedno podneli narodni poslanici poslaničke grupe Zeleno-levi front. Nisu prisutni. Na član 13. amandman su zajedno podneli narodni poslanici poslaničke grupe Zeleno-levi front. Nisu prisutni. Na član 14. amandman su zajedno podneli narodni poslanici poslaničke grupe Zeleno-levi front. Nisu prisutni. Na član 15. amandman su zajedno podneli narodni poslanici Poslaničke grupe Zeleno-levi front. Nisu prisutni. 26/3 VS/IR Na član 16. amandman su zajedno podneli narodni poslanici Poslaničke grupe Zeleno-levi front. Nisu prisutni. Na član 17. amandman su zajedno podneli narodni poslanici Poslaničke grupe Zeleno-levi front. Nisu prisutni. Na član 18. amandman su zajedno podneli narodni poslanici Poslaničke grupe Zeleno-levi front. Nema ko da obrazloži amandman. Na član 19. amandman su zajedno podneli narodni poslanici Poslaničke grupe Zeleno-levi front – Ne davimo Beograd. Ne žele da ga obrazlažu. Na član 19. amandman je podnela narodni poslanik Slavica Radovanović. Niko se ne javlja za reč. Na član 20. amandman su zajedno podneli narodni poslanici Poslaničke grupe Zeleno-levi front, koji nisu tu da obrazlažu svoje amandmane. Pošto smo završili pretres o svim amandmanima, zaključujem pretres Predloga zakona, u pojedinostima, a pošto smo obavili pretres Predloga zakona, u načelu i u pojedinostima, Narodna skupština će u danu za glasanje odlučivati o Predlogu zakona, u načelu i u pojedinostima i u celini. Prelazimo na Predlog zakona o izmenama Zakona o osnovnom obrazovanju i vaspitanju. Primili ste amandmane koji su podneti na Predlog zakona, pošto je Narodna skupština obavila načelni pretres, saglasno članu 157. Poslovnika, otvaram pretres Predloga zakona u pojedinostima. Na član 1. amandman su zajedno podneli narodni poslanici Poslaničke grupe Zeleno-levi front, koji nisu tu da obrazlažu amandman. Na član 2. amandman su zajedno podneli narodni poslanici Poslaničke grupe Zeleno-levi front, koji nisu tu. Na član 2. amandman je podneo narodni poslanik Marijan Rističević. Ne želi reč. Na član 3. amandman su zajedno podneli narodni poslanici Poslaničke grupe Zeleno-levi front, koji nisu tu. Na član 4. amandman su zajedno podneli narodni poslanici Poslaničke grupe Zeleno-levi front, koji nisu prisutni. Na član 5. amandman su zajedno podneli narodni poslanici Zeleno-levi front, koji nisu prisutni. Na član 5. amandman je podneo narodni poslanik Marijan Rističević. Da li želite reč? Izvolite. 

MARIJAN RISTIČEVIĆ: Dame i gospodo narodni poslanici, osnovno obrazovanje nije obavezno, ali su roditelji obavezni da odgovaraju ukoliko deca ne idu u školu. Pojave su da je ova trgovina tugom, dakle naša opozicija i tzv. plenumi, a juče smo imali jednog plenumaša ovde, to je samostalni plenumaš, juče ste mogli da vidite u praksi na šta liči plenum, i pojavio se jedan poslanik sa svojom poslaničkom grupom i preuzeo ovlašćenja Narodne skupštine i drsko i bezobrazno rekao da on konstatuje da je prestao mandat Vladi. Dakle, to je ovlašćenje Skupštine, ali se našao pojedinac, koji ima jednu malu poslaničku grupu da kaže kako su oni konstatovali prestanak mandata Vladi. 26/4 VS/IR Time su preuzeli ovlašćenja, kršili zakon i preuzeli ovlašćenja Narodne Skupštine, koja ima apsolutni suverenitet po pitanju suvereniteta građana, znači mi smo na određen način izabrani i gospođa iz njegove poslaničke grupe je rekla da niko čak je bila kontradiktorna, rekla je da niko ne sme da otuđi volju naroda. Juče je predsednik njene partije i predsednik njene poslaničke grupe upravo to pokušao da uradi. Da vam ukažem i na pojavu da su uglavnom organizatori plenuma, pa i u osnovnim školama i srednjim školama, pogotovo, nastavnici i profesori, znači oni su glavni organizatori. Recimo u Inđiji postoji razredni starešina koji šest puta na dan zove učenike da dođu i da su obavezni da učestvuju u Plenumu. Dakle, gospođa ministarka, samo da znate da u srednjoj školi u Inđiji, postoje razredne starešine koji po šest puta zovu učenike u toku dana da je obavezno da se pojave na plenumu. Zašto? Dakle, ti trgovci tugom, koji u tuđoj nesreći vide svoju sreću, otprilike postupaju ovako, da bi zadržao lične dohotke, oni dođu na posao i ne drže nastavu, nastava je obustavljena. 27/1 GD/MJ 15.30 – 15.40 Znači, ti prosvetni neradnici nagovore učenike da učestvuju u plenumu i onda - eto, mi bi predavali, ali deca ne dolaze i sad se ja pitam kad nastavnik, razredni starešina zove učenika šest puta u toku dana da obavezno dođe na plenum, a učenik to izbegava i na kraju se šesti put javi majka i kaže - moj sin neće doći na plenum i neće da učestvuje na plenumu, jer je plenum ilegalna organizacija, ja pitam kakav postupak uopšte mogu da pokrenemo protiv razrednih starešina koji to rade i na takav način u srednjoj školi postaju, po meni, osnivači ili stoje iza plenuma koje je, po meni, nelegalna organizacija. Zakon o udruženjima građana kaže ovako - član 2. stav 4. kaže da tajna udruženja su nezakonita i paravojna udruženja. U isti stav su svrstavali tajna udruženja i paravojna udruženja. Dakle, da li nastavnici na način na koji sam opisao mogu da osnivaju plenume, odnosno tajna udruženja, čime krše Zakon o udruženjima, krše verovatno i Zakon o obrazovanju, itd? Ko će za to da odgovara i ko će sutra, neko je to već rekao, te učenike da natera u klupe ili da ih natera u poštovanju nastave, nastavnika i tako dalje? Za mene to nije prirodno i mislim da neko posle svega treba da snosi odgovornost i da moramo da zavedemo neki red u prosvetu, da ovi prosvetni neradnici koji traže zarade, to znači za rad, a oni hoće zaradu bez rada i pri tome osnivaju plenume da bi omogućili sebi da dobiju plate, iako ne rade. Hvala. 

ANA BRNABIĆ: Hvala vam. Reč ima narodni poslanik Edin Đerlek. 

EDIN ĐERLEK: Uvažena predsedavajuća, dame i gospodo narodni poslanici, na samom početku želim da čestitam post meseca Ramazana svim muslimanima, ali isto tako svim kolegama i koleginicama želim da čestitam i svim građanima hrišćanima, pravoslavcima veliki post, da ove dane provedemo u zdravlju, miru, u duhovnosti, u zajedništvu, u svemu ovome čemu treba da se vratimo i što treba zapravo da nas okuplja, nasuprot onim scenama koje smo videli juče, scenama divljanja i vandalizma, koje želim nedvosmisleno da osudim, smatrajući da nijedna politika nema opravdanje u ugrožavanju života bilo kog ljudskog bića, a naročito žena. Ne zaboravite da su to nečije majke, nečije sestre, nečije ćerke i nečije supruge i to je ono što želim kategorički da osudim sa ovog mesta. To nije manir i način koji treba da postoji uopšte u Narodnoj skupštini Republike Srbije. Sada ću se osvrnuti na izmene i dopune Zakona o visokom obrazovanju. Mi ćemo podržati ove izmene, koje imaju za cilj unapređivanje kvaliteta visokog obrazovanja u Srbiji i koji će olakšati studentima uslove za školovanje i koji će takođe poboljšati materijalni status profesorima, što je veoma važno. Međutim, pored ove materijalne dimenzije, kada govorimo o kvalitetu obrazovanja, pogotovo o kvalitetu visokoškolskih ustanova, ono što je ključno jeste kvalitet nastavničkog kadra i kvalitet uprave. Kada govorimo o upravi, ne mogu a da ne spomenem državni Univerzitet u Novom Pazaru, koji je, pored internacionalnog univerziteta, jedna od najvažnijih ustanova u ovom gradu i koji trenutno prolazi kroz najveću moguću krizu od vremena svog osnivanja. Većina kolega i koleginica ovde ne zna da, iako je to državni univerzitet, on je zapravo najprivatniji univerzitet u zemlji. Privatizovan je u potpunosti od porodice Doličanin, sada i aktuelne rektorke Zane Doličanin, koja, pored već sada dokazane nesposobnosti, sprovodi diktaturu na ovom univerzitetu kroz pritiske i kroz 27/2 GD/MJ diskriminaciju najboljih profesora, usled čega je došlo do gubljenja nekoliko departmana akreditacije najvažnijih departmana, usled čega je došlo do napuštanja najuglednijih profesora i do činjenice da je broj studenata gotovo prepolovljen. U najmlađem gradu u Evropi studenti ne mogu studirati akreditovane programe prava, niti mogu studirati ekonomiju, niti mogu studirati srpski jezik i književnost, niti mogu studirati bosanski jezik. Zašto? Pa, zato što neko permanentno radi na urušavanju visokog obrazovanja u Sandžaku i u Novom Pazaru i očekuju od nas da ćutimo i da žmurimo na to. Zašto? Pravdajući to time da niko ne sme da se meša u autonomiju univerziteta. Međutim, ne radi se ove o autonomiji, niti o zaštiti autonomije, već se radi o klasinoj zloupotrebi autonomije od strane istih onih koji urušavaju ovaj univerzitet i koji time štite sebe i svoje vlastite interese, zaboravljajući pritom da je državni univerzitet javna institucija koja se finansira iz budžeta ove države, koja se finansira novcem građana i naša obaveza je, naše legitimno pravo da ukazujemo na alarmantnost ovog problema i da pozivamo one koji su najodgovorniji za urušavanje ove institucije. S druge strane, imamo sprečavanje pristupa kvalitetnom visokom obrazovanju, što postaje najozbiljnije društveno pitanje i želim da znate da je to trenutno u Novom Pazaru najozbiljnije društveno pitanje, kojim podhitno moraju da se pozabave sve nadležne institucije, Ministarstvo prosvete, između ostalog i ova Skupština kroz svoja radna tela, jer ćemo u suprotnom imati dalji odliv mladih ljudi, dalje urušavanje akademske zajednice, totalno upropašćavanje intelektualnog potencijala koji ova zemlja ima, dok sa druge strane imamo totalnu nestručnost, nekompetentnost, jednu oligarhijsku grupu koja preti da ugrozi i ovu instituciju i sve ono što ima vrednost i značaj u ovoj zemlji i što je vredno i značajno i za naš narod i za čitavu zemlju i to je nešto što mi kao politički subjekt nećemo dozvoliti ni u Novom Pazaru, ni u Sandžaku, ali ni u celoj Srbiji. 

ANA BRNABIĆ: Zahvaljujem. Reč ima kolega Albijanić. Izvolite. 

MILOLJUB ALBIJANIĆ: Uvažena potpredsednice Narodne skupštine, gospodo ministri, dame i gospodo narodni poslanici, kao predsednik poslaničke grupe Zdrava Srbija – Ruska stranka i Ujedinjena seljačka stranka javio sam se zbog toga što želim jasno i najoštrije moguće da osudim jučerašnje dešavanje u Narodnoj skupštini, koje se može okarakterisati kao vandalizam, primitivizam, nasilje i sve ono što ne daje nikakvu nadu da će doći do međusobnog razgovora, rasprave i dijaloga, za šta se poslanička grupa Zdrave Srbije i zalaže. Juče sam istakao jednu važnu činjenicu koja možda nije dovoljno pokazana u javnosti, a to je da se mi zalažemo najsnažnije moguće da dođe do dijaloga, da postojeću političku krizu jedino može rešiti dijalog i rekao sam način kako da se otpočne i razvije takav dijalog. Rekao sam da je važno da zamolimo Njegovu svetost patrijarha srpskog, da zamolimo predsednika Srpske akademije, da zamolimo i druge ugledne ličnosti, da zamolimo i državne funkcionere, predsednika Republike i predsednicu Narodne skupštine da pozovu profesore i studente, da pozovu i šefove poslaničkih grupa da zajednički sednemo, da razgovaramo sa njima i da odamo priznanje studentima, da kažemo – studenti su u pravu i odajemo vam priznanje, a ne da budemo nekako dvosmisleni, da im s jedne strane dajemo priznanje, a s druge strane nešto ih iskritikujemo. Hoću jasno i razgovetno da kažem – podržavam studente u njihovim zahtevima i odajem im priznanje za učinjeno, da se oko toga potpuno razumemo. 28/1 BN/MP 15.40 -15.50 Ali, istovremeno čujem šumove koji kažu da je to organizovano na ovaj ili onaj način, da iza njih stoje neke međunarodne .. Znate, za revoluciju je potrebno nekoliko elemenata. Prvo, sama pobuna, učesnici revolucije. Drugo, potreban je strani element. Treće, potreban je unutrašnji element, dakle, u sastavu Vlade i ministarstava, da pripomogne njima. Za sada takvih elemenata u svom sadržaju nema. Dakle, mi možemo reći da studente potpomažu neki strani elementi sa nejasnom konstrukcijom i nejasnim dokazima, ali glavna stvar je da kažemo da ti ljudi sasvim savesno, sasvim dobronamerno iskazuju svoj stav. Ne možemo oko toga da okolišamo. Ja sam profesor tim studentima. Ja čujem mnoge koji negde u šumu osude njih. Pa, kako ja kao profesor da izađem pred studente? Znate, ja kada dođem da predajem, ja svakoj novoj generaciji, kada je pogledam u oči, ja uvek mislim da ima nade za Srbiju. To su mladi ljudi kojima mi ostavljamo budućnost. Oni će biti nosioci budućnosti ove države, ovog naroda, ove zemlje, razvoja, kakav god mi trasirali danas. S druge strane, želim da kažem da postoje mnogi problemi na fakultetima, problemi koje valja rešavati. Kako rešavati probleme? Rešavati ih opet dijalogom, opet razgovorom, opet stavljanjem tih problema na sto i razgovorom sa rukovodstvima, rektoratima, fakultetima, kako da se određene stvari reše. Ne može se napamet i na jedan način osuditi ponašanje profesora na univerzitetu. Pa, i ja sam profesor na univerzitetu, pa i mene vređa kada se kaže – svi profesori su ovakvi ili onakvi. To tako ne može da se radi. Druga stvar, imamo jednu činjenicu koja stoji u javnosti, to je da štrajkuju profesori i određene srednje škole i osnovne škole u Srbiji. Mi sa tim problemom moramo da se suočimo. Znate, mi kada pogledamo Forum beogradskih gimnazija, kada pogledamo npr. čačansku gimnaziju, one su nosioci tih protesta, ako je dobro to vidim, ali vi morate da shvatite činjenicu, odakle je osnov tih njihovih nastupa, odakle se to stvorilo? Dakle, 1996. godine, kada sam i sam radio u Elektrotehničkoj školi „Nikola Tesla“, počeli su protesti i stvarali su se sindikati, između ostalog, Unija sindikata prosvetnih radnika. Iz te Unije sindikata prosvetnih radnika posebno su istaknuti bili Čačani. Iz te Unije sindikata prosvetnih radnika izašao je Forum beogradskih gimnazija. Iz te Unije sindikata izašao je i Sindikat srednjih stručnih škola. Sve su to sindikati koji su se tada izrodili i sve su to ljudi koji su časno i odgovorno protestvovali tada. Kako ti ljudi reaguju na samu pretnju? Pa, reaguju tako što se naljute. Prosto je, ako njima neko, kao što se i nama tada događalo, ja sam bio sindikalac u „Tesli“. Dakle, nama zapreti tada predsednik Vlade Mirko Marjanović i kaže – Vlada ima veliki pečat i mi smo sa sindikatima postigli sporazum i vi morate da nas slušate i sada mora da radite. I mi se razljutimo i kažemo – je li, vi imate veliki pečat, pa i mi imamo petlju da štrajkujemo. I „Tesla“ i pančevačka gimnazija u daljem toku dejstva štrajkuju četiri godine, 30 minuta, uz povremenu obustavu rada od mesec ili dva dana. Niko nam nikada za te četiri godine nije smanjio platu ni za dinar. Bili smo uporni, bili smo jedinstveni i izdržali smo. Šta hoću da vam kažem? Hoću da vam kažem da morate da vodite računa kada se upotrebljavaju oštre reči protiv prosvetnih radnika, nego se mi lepo osmelimo da sa tim ljudima razgovaramo oči u oči, da vidimo šta ti ljudi hoće. Znate, ako ste arogantni bilo kada i bilo gde, meni se tada dogodilo, ne meni, nego nekom licu iz Ministarstva prosvete, tada se dogodilo sledeće. 28/2 BN/MP Dakle, mi štrajkujemo i oni dolaze da smire taj štrajk u „Tesli“, srednjoj elektro školi, i cela škola stane u dve vrste i okrene leđa pomoćniku ministra prosvete i on mora da prođe kroz taj špalir sa okrenutim leđima nastavnika. Hoću da vam kažem, ne smemo u našem delovanju iziritirati nastavnika uopšte. Zašto dolazi do antagonizma i njihovih kontrareakcija? Zato što je u prethodnom periodu dužine 30 godina i više, 35, 40 godina, urušeno dostojanstvo prosvetnih radnika. I oni su ljudi i moramo ih tretirati i posmatrati kao ljude i razgovarati s njima. Zato ja smatram da je dijalog blagotvoran na svakom mestu, razgovarati, razgovarati i razgovarati. Svedoci smo da ovaj jučerašnji način, koji svi osuđujemo i molimo se za koleginice da se što pre oporave i vrate se u salu, koje su povređene, da to nije način da sukob, pretnje, međusobno konfrontiranje, svađe, nisu način za rešavanje problema. Način za rešavanje problema je razgovor, dijalog. Zato ja smatram da najveći autoriteti u Srbiji i molim ih i sve zajedno molim da stanu na čelo, da razgovaramo, da odamo priznanje studentima. Zašto da odamo priznanje studentima? U pitanju je i njihov integritet i dostojanstvo. Oni treba da se vrate u nastavu, da ne bi izgubili školsku godinu. Vreme curi. Postaje dramatično. Gubljenje školske godine označava veliki problem u državi. Nije to problem samo za studente, nije to problem, problem je i za srednjoškolce, problem je i za osnovce, jer jedna generacija gura drugu. Mora da se polaže prijemni ispit. Kako da se polaže prijemni ispit kad prva godina nije završila svoje studije, kako da uđu na studije? Druga stvar, nekako nerad ili nešto mi je provuklo kroz uši da prosvetni radnici, ne znam, ne rade, to je jedan ozbiljan, odgovoran, težak posao. Šta je pedagog? Znate li, molim vas, šta je to dobar pedagog? Kažu da postoji jedna definicija, koja je utemeljena i koja glasi – dobar pedagog je onaj koji voli svoje đake i studente i oni vole njega. Nema druge formule. Kaže – pedagog mora da se usmeri na to da pronađe šta je naklonost onog studenta ili onog đaka kako bi u njemu izgradio da sam tu svoju naklonost iskoristi za sopstveni razvoj. Pa, to je poduhvat. Pedagog ima poduhvat. On radi više od onog nego što je potrebno. Zato moramo da vodimo računa kako se tim ljudima obraćamo. Pa, oni vaspitavaju i našu decu. Ljudi, ne možemo samo da krenemo da nekoga napadnemo i da kažemo da je loš ili ovakav ili onakav. Ne, nego daj da razgovaramo, možda i on ima neki problem. Pa, dajte da rešavamo probleme. Zaista vam hvala na ovoj mogućnosti.

ANA BRNABIĆ: Hvala. Poštovani narodni poslanici, saglasno članu 27. i članu 87. stavovi 2. i 3. Poslovnika Narodne skupštine, obaveštavam vas da ćemo danas raditi i posle 18.00 časova zbog potrebe da Narodna skupština što pre donese akte iz dnevnog reda ove sednice. Sistem je pun. Reč dajem ministarki prosvete, gospođi Slavici Đukić Dejanović. Izvolite. 

SLAVICA ĐUKIĆ DEJANOVIĆ: Narodni poslanici, prethodno učešće u raspravi me je prosto obavezalo da vam se obratim zbog toga što se može steći utisak da država, Vlada, ministarstvo, svi mi skupa nismo imali dovoljno razumevanja za prosvetne radnike koji su i sami učestvovali u atmosferi koju niko od nas ne želi, onoj atmosferi koja je na ulicama, atmosferi u kojoj je mnogoj deci oduzeto pravo na obrazovanje, kao jedno od najelementarnijih prava. Mnoge konvencije, čiji smo potpisnici mi kao država, upravo sadrže stav da pored osnovnog obrazovanja do 2030. godine treba da bude obavezno i srednje obrazovanje u zemljama Evrope, uključujući i našu zemlju. Mi smo upravo intenzivno radili kao ministarstvo i na pripremama da realizujemo taj svoj zavet, jer su se 193 zemlje u UN zavetovalo da će to i učiniti. Međutim, nastali događaji koji imaju karakter bezuspešne obojene revolucije i koju smo i juče u jednoj od aktivnosti ovde prekinuli, pobedili, pokazali da nam je stalo do države, a sada govorimo o deci, do dece, do obrazovanja, nikako nije parametar da se nekome preti. Pretnje nisu postojale. Od prvog dana smo molili, tražili da predstavnici države, koje god studenti hoće, učestvuju u dijalogu sa njima. Lično sam kao ministar pokušala na jednoj javnoj raspravi u Nišu, kada smo organizovali raspravu po zakonima koji su danas na dnevnom redu, da priđem studentima i ponudila sam da sa njima razgovaram. Zamolila sam dekanku, odnosno rektorku umetničkih univerziteta u Beogradu, ona se ponudila da napravi kontakt između mene i studenata. Neću ni da podsećam sve vas da je predsednik države nudio razgovor sa rektorom Beogradskog univerziteta. Svi članovi Vlade su svoju pažnju fokusirali upravo ka pitanjima obrazovanja, svesni da je neznanje najveći atak na budućnost Srbije. Razgovora nije bilo zbog toga što su za razgovor potrebne dve strane. Na svakom nivou smo razgovarali. Ja sam ipak uspela sve direktore koji su blokirali, čije su škole bile blokirane i nije bilo rada, da u grupama pozivam i da sa njima razgovaram. Oni su naravno govorili da će prestati sa blokadom u školi onog momenta kada se ispune studentski zahtevi, a onda su studentski zahtevi imali jedan cirkularni oblik sadržaja koji se malo i menjao. U jednom momentu javnost se pitala - a šta to još treba da se ispuni? Mi danas radimo na ispunjenju zahteva četvrtog ili jednog od četiri zahteva. Kao što je javnost mogla da vidi, bilo je onemogućeno juče, volja manjeg dela poslanika došla je do izražaja i da je ona realizovana da uopšte završimo taj zadatak koji smo kao društvo upravo zbog ideje da je dijalog, tolerancija, civilizacijsko ponašanja jedini način da sa onima koji su nam suprotstavljeni u mišljenju stupimo u kontakt i ostvarimo zajedničke ciljeve, ujedno i naš zadatak. Da se ne bi stekao utisak da država, Vlada, predsednik države, ministarstvo, ja koristim ovu priliku, ministri se menjaju, ali znate sastav ljudi u Ministarstvu prosvete, tih eksperata i profesionalaca je takav, imala sam prilike to da kažem i na Odboru kojem je predsedavao kolega Atlagić, je takav da država može biti 29/2 TĐ/CG ponosna na njih. Čak neki ljudi koji su više nego savesni nisu mogli da izdrže pritisak koji je vršen na ministarstvo i najvredniji među njima su podnosili ostavke, kao što je bio moj pomoćnik za srednje obrazovanje, a možete misliti koliko nam je bilo važno upravo zbog tih raznih asocijacija, gimnazija, srednjih škola da imamo i tog čoveka u timu koji radi. On je naravno ostao da radi, ali prosto podneo je ostavku iz moralnih razloga, nije mogao to da izdrži. Dakle, kritika da ne razgovaramo dovoljno sa onima koji prave haos, koji uvode neke termine u prosvetu, tipa „plenum“, koji uvode i u politički život i u život naših porodica strah, a mi nećemo da razgovaramo, prosto molim da se tako ne shvati sve ovo što se do sada događalo. Prosvetni radnici, učitelji su omiljene ličnosti dece. Prosvetni radnik svojim dignitetom, dostojanstvom u ponašanju, znanjem, porukama koje šalje je ponos naše države. Koristim ovu priliku da se zahvalim onim prosvetnim radnicima koji su stigmatizovani od onih sa ulice i organizatora protesta i sve vreme su radili, 45 minuta im je trajao čas. Shvatam da neki nisu mogli da se odupru pritisku, pa su radili 30 minuta, i to čak mogu da razumem, ali prosvetnim radnicima koji kažu non scholae sed vitae discimus, kao što smo danas imali prilike da čujemo, ne mogu kao ministar prosvete da se zahvalim. Imam oštru kritiku za njih i smatram da ne mogu biti plaćeni, a i zakon me na to obavezuje, kao oni koji su radili. Niko ne uči za školu, jer svoje znanje neće ugraditi u školu, može biti ponos te škole jednog dana, ugradiće u svoj život, u život društva kome pripada. Međutim, ne smemo brkati i ne smemo prosto imati pogrešne predstave o tome, iako možda najispravnije mislimo, i stvarati kod građanstva samo zbog toga što nam se čini da je neki prosvetni radnik, može biti, povređen. Nema prosvetnih radnika koji žele dobro Srbiji, svojim đacima, svojim učenicima, a da smatraju da su prazni amfiteatri, učionice i prostori škola način da se pomogne Srbiji. Hvala vam. 

ANA BRNABIĆ: Reč ima kolega Zdravko Mladenović. Izvolite. 

ZDRAVKO MLADENOVIĆ: Poštovana predsedavajuća, uvaženi ministri, poštovane koleginice i kolege, sad treba nešto da se kaže pametno o obrazovanju i posebno vaspitanju posle ove epske sramote koja se juče desilo gde nam je najviši zakonodavni dom pretvoren u „sever“ Marakane. Mi sad treba samo da pogledamo ko se najviše raduje ovom što se desilo juče u parlamentu, a to su zvanični Zagreb, zvanično Sarajevo i pogotovo nezvanična Priština i onda nam je potpuno jasno za čiji račun je ovo juče urađeno. Najviše me je na ovu diskusija potakla koleginica Ana Jakovljević koja je došla ovde na pola sata, istresla gomilu floskula, okrenula se i otišla. Dakle, ja imam mnogo veće pravo da pričam o stanju o prosveti i obrazovanju, a koleginica je advokat, koliko znam, po struci. Ja sam radio kao profesor, bio sam i direktor škole, a bio sam bogami i sindikalista. Bio sam sindikalista u ono vreme kada su njihovi tadašnji i današnji predsednici bili na vlasti i nikada, verujte mi, u mojoj školi koja je štrajkovala, i ja sam štrajkovao u ono vreme, ali nikada nam nije palo na pamet da potpuno obustavimo nastavu, niti je to bila tema, jesmo štrajkovali po 30 minuta. 30/1 AL/LjL 16.00 - 16.10 Pogotovo neću da pričam o bezobrazluku gde se pojedini nastavnici kriju iza učenika. Na šta bi ličilo, i to je zaista za mene posebna sramota, da pojedini profesori, naročito u srednjim školama, isturaju učenike da blokiraju škole? Evo, videli smo obrazloženje jednog foruma srednjih škola gde su rekli - mi bismo radili ali nam đaci ne daju. Izvinite, gospodo, vi ste, što je rekao malo pre šef naše poslaničke grupe Milenko Jovanov, inače moram da kažem da sam iznenađen koliko je sjajno skenirao situaciju kao da radi 20 godina u prosveti i mnogo toga što sam ja planirao da kažem on je već rekao, dakle, u tim trenucima nikome od nas nije padalo napamet to da radi. Danas se to dešava masovno i ja prosto ne mogu da imam razumevanja za takve profesore, za takve kolege i ovo što je rekao takođe prethodni govornik, kolega Albijanić, osvrnuću se nešto kasnije malo i na to, dakle, morate da shvatite da je situacija u školama u blokadi, moj sin ide u školu koja je u blokadi šest nedelja, situacija u toj školi je zaista katastrofalna, u smislu da je problematičan i regularan završetak školske godine, a da ne pričam o znanju koje ta deca dobijaju, odnosno u ovom slučaju ne dobijaju. Kao što je malo pre rečeno, šta ćemo mi sad da radimo? Mi ćemo sad da zipujemo gradivo, jel tako, i sad možete da zamislite situaciju koju imamo, za nekoliko meseci završni ispit i na tom završnom ispitu imate učenike koji su potpuno regularno išli 45 minuta u školu iz svih ovih predmeta, srpski, matematika, biologija, hemija, fizika itd. a imate učenike kojima će sve to biti zbijeno u nekih dva meseca. Sad ja postavljam jedno potpuno logično pitanje i mislim da bi to tako bilo i logično - mi bismo sad trebali da imamo dva završna ispita, jedan za one učenike koji su išli regularno u školu i jedan za one učenike čiji profesori nisu hteli da ih uče? Jer, nivo znanja svakako neće biti isti, jer ovi učenici koji su išli u školu gde je nastava držana po 45 minuta, oni će biti u ogromnoj prednosti na završnom ispitu kad budu upisivali svoje srednje škole. O tome svakako mislim da treba da se povede računa. Prosvetni radnici, ja sad ovde hoću da zaštitim prosvetne radnike koji rade, ne prosvetne radnike koji ne rade. Ne pada mi napamet da se dodvoravam bilo kome, nisam ja ovde Mahatma Gandi pa ćemo - sve je dobro, sve je sjajno, sve je bajno. Oni ljudi koji rade 45 minuta, a takvih je većina u Srbiji, verujte mi da su veoma nezadovoljni zato što na svaki pokušaj da kažu suprotno mišljenje, ti ljudi bivaju linčovani, što u svojim Viber grupama, nastavničkim, što u samoj kancelariji, verbalno. Još uvek, bogu hvala, nije bilo fizičkih napada, ali imali smo situaciju da je direktorka Pete beogradske gimnazije, videli ste na koji način je dočekana od učenika. Ja nemam mnogo godina, ali nemam ni malo. To je u naše vreme bilo nezamislivo. Stvorena je atmosfera u kojoj je potpuno normalno, kolega je malo pre pomenuo Uniju sindikata prosvetnih radnika Srbije, to je najveći sindikat već dugi niz godina i ja sam bio član tog sindikata i samo bih voleo da vidim da li je normalno da se stvori takva atmosfera da se potpredsednik Unije sindikata prosvetnih radnika Srbije, Martin Mihailović iz Novog Sada fizički napadne u svom dvorištu, u svojoj kući, od strane nekih nepoznatih lica? Samo zato što je atmosfera stvorena da je on nekoga izdao. A šta je on izdao i koga je izdao? Ja čoveka ne poznajem, nikad nisam ni čuo čak za njegovo ime do tog događaja, ali prosto imam principijelnu potrebu da ga branim. Dakle, šta je on izdao? 30/2 AL/LjL Hajmo da vidimo šta je sve urađeno na poboljšanju statusa prosvetnih radnika, i materijalnom i nematerijalnom, što sam pričao na julskoj sednici. Dakle, što se tiče materijalnog statusa prosvetnih radnika, za 13 meseci imamo povećanje od 32%. Nikada u istoriji, i dok sam radio u prosveti i kasnije, nikada nije bilo ni približno toliko za jednu godinu. Uostalom, to je bio zahtev. Taj zahtev je ispunjen. Ono što, bar koliko ja znam, nije bio zahtev a urađeno je na novembarskoj sednici, to je da se prosvetnim radnicima dodeli status praktično službenih lica. Sad smo došli u situaciju da je popravljen i materijalni i nematerijalni status prosvetnih radnika. Na taj način ćemo preduprediti situacije kao ona koja se dešavala u Trsteniku, u kojoj bahati roditelji nasrću na profesore, itd. itd. Kad kažete - treba razgovarati sa profesorima u blokadi, o čemu? O zahtevima koji su ispunjeni? Koliko ja znam, to su bili zahtevi i ti zahtevi su ispunjeni. Za ljubav je uvek potrebno dvoje, sve ostalo je jednosmerna ulica i ja se plašim da na pruženu ruku, koja je pružena mnogo puta, ta ruka je ostala da visi u vazduhu. Uvedena je nova institucija - plenum prosvetnih radnika te i te škole. Evo, konkretno, kod mog sina poslali su na Viber grupu papir sa nekim zahtevima, gde piše - plenum profesora te i te škole. Ljudi moji, to se zvalo "nastavničko veće" od uvek. Šta je ovo danas? Umesto da sve to radimo na regularnim institucijama koje postoje od pamtiveka, a to je nastavničko veće, danas se skupi 15, 20, 30, neka je i 80 profesora, ali ne može to da bude plenum, niti je on validan da donosi bilo kakve odluke. Ono što je najveća sramota, to je da te plenume vode, ja ću s punim pravom to reći, političke komesarke bivšeg režima. Da im ne navodim prezimena sad, reći ću samo jednu koleginicu koja je ovde narodni poslanik, iz Šapca je, ona je šefica plenuma tamo te neke škole, ne znam u kojoj radi u Šapcu. Dakle, to je koleginica koja je na jednoj plenarnoj sednici ovde rekla, pričajući onako sva u zanosu i kritikujući autoput Ruma-Šabac, rekla je - znate li vi gospodo šta je jedan milimetar i onda je podigla ovako papir i rekla - to je debljina ovog papira. Profesorka fizike. Dakle, treba da uči o mernim jedinicama itd. i sada ja koji sam, eto neka bude da sam sendivačar koji ne zna ništa, pa onako stanem i razmislim - jedan ris papir ima 500 listova, 500 listova po jedan milimetar pa to je pola metra. Razmislite ris papira odete i kupite ovoliki. Dakle, takvi ljudi da dođu i da pričaju o prosveti i kako treba itd. mislim da je to velika sramota i da se tim moraju kolege da se izbore u samim kolektivima. Da li postoji jedna zemlja na svetu u kojoj profesori podstiču svoje učenike da blokiraju svoje škole? Samo jednu zemlju mi navedite na svetu. Afrika, Azija, Južna Amerika, bilo gde. Dajte mi jednu zemlju, ja ću da prihvatim da je to okej. Sad, ono što je ključno, što je rekao Milenko Jovanov, vi ste gospodo, sad se obraćam kolegama blokatorima iz škola, vi ste otvorili duha iz boce. Deca uče po modelu. To je odavno poznato. Dakle, on je naveo nekoliko primera, a ja ću da navedem još par primera. Desilo se ono u Trsteniku, sećate se svi, stravično poniženje koleginice. Pod pretpostavkom, sada će ona biti zaštićena zakonom, Krivičnim zakonikom, ali pod pretpostavkom da se takva situacija ponovi, takav učenik treba da bude isključen iz škole i to se svi, verujem, apsolutno slažemo, nepodeljeno je mišljenje i šta ćemo ukoliko se sastane plenum učenika i kaže - mi stupamo u blokadu škole, ne damo da se isključi? Onda oni naravno postavljaju pitanje - izvinite, kako je to moglo onda, a danas ne može i takvih situacija može da se otvori milion. Pismena vežba u kojoj učenici jednostavno učini im se da je teško i oni ustanu i izađu i kažu - ovo je teško, nećemo da radimo, plenum je pogrešio, mi nećemo da radimo ili tražimo da se poništi pismeni zadatak, bio je pretežak. Na koji način? 31/1 MO/LŽ 16.10 – 16.20 Ja samo hoću da skrenem pažnju da će ovo imati stravične, stravične, dalekosežne posledice po srpsko obrazovanje. Ovaj način udruživanja u plenume, ovo što rade, kažem opet, profesori blokatori, ne pada mi na pamet da im se dodvoravam, mislim da su oni najviše krivi i ove političke komesarke za trenutnu situaciju u osnovnom i srednjem obrazovanju. Šta misli ovaj Mišel, ne, Miloše, Mišel Jovanović, šta misli da mu amfiteatar Pravnog fakulteta uleti student koji je nezadovoljan zato što je nezadovoljan pao ispit i baci mu suzavac i dimnu bombu, jel to uredu. Ne znam šta bi uradio u tom slučaju. Njemu je ovo bilo uredu. on se ovim juče ponosio, jel on time dao primer nekom ko sutradan na njegovom fakultetu treba da učini to, nezadovoljan nečim, kao što je on ovde nezadovoljan, sam one znam čime. Na samom kraju, malo sam i odužio, izvinjavam se, ali prosto, ovo je tema na koju sam ja i osetljiv, dakle, ja zaista hoću da se zahvalim svim kolegama koji drže regularno nastavu i časove po 45 minuta, ali i onima koji drže ipak nastavu 30 minuta i oni poštuju zakon. Ne možete se pozivati na zakon samo kad, to je švedski sto pa, uzećemo samo ono što nam treba. Dakle, želim zaista da im se zahvalim na hrabrosti koju su pokazali, jer u ovo zlo doba plenuma, napisao sam jedan tekst koji je izašao u Novostima, zove se baš tako „Zlo doba plenuma“. Dakle, u ovom zlom dobu plenuma je velika hrabrost, velika hrabrost reći šta mislite, velika hrabrost i ja se zbog toga zaista tim kolegama divim. Na kraju da zaključim, to ovo zlo doba plenuma će proći svakako, i ako ćemo kao društvo dugo, dugo osećati posledice ovog anarhizma u školama koji se dešava danas, ali neće da prođe sramota onih koji su juče ovde ugrozili četiri života, i to tri naše koleginice i malog Gavrila i zato hoću da im poručim da će ipak pobediti Srbija, da nema vlasti bez izbora i živela Srbija. Hvala. 

ANA BRNABIĆ: Hvala. Kolega Albijaniću, jeste li pomenuti? Izvolite. 

MILOLJUB ALBIJANIĆ: Pomenut sam direktno, kao odgovoriću Albijaniću, uvaženi kolega odmah da se razumemo nijednog trenutka ne podržavam zloupotrebu dece u školama, niti upotrebu dece u političke svrhe, niti razne te mešetarije. To ne. Ja sam pričao isključivo o dostojanstvu prosvetnih radnika i o načinu kako da izađemo iz krize. Ako mi smatramo da krize nema, izvinite, pogrešno sam vam to sve saopštio, ali ja mislim da duboke krize ima. Ima načina da se reši. Dakle, nisam ja svoje načine čak ni napamet smišljao sam, sada ću da vam kažem, da vam otkrije eto, kako čovek se sprema za jednu sednicu, tako što sam konsultovao prof. Čedu Antića i profesora Slobodana Markovića, koji imaju različita politička mišljenja. Različita mišljenja ljudi imaju o plenumima, jedan je za, jedan je protiv, ali to su moji prijatelji, to su ljudi koji su znalci, koji su profesori na univerzitetu u Beogradu, i sa kojima ja mogu da razmenim iskustvo šta je najbolje činiti u ovom vremenu. Ja smatram da mogu onda tako sročeno da iskažem ovde i da kažem da je dijalog najbolji put, a da taj dijalog zamolimo da povede Patrijarh i predsednik Akademije. 

ANA BRNABIĆ: Hvala kolega Albijaniću. Reč ima kolega Uglješa Mrdić. Izvolite. 

UGLJEŠA MRDIĆ: Zahvaljujem predsedavajuća. Uvaženi prisutni i građani Srbije, prvo bih želeo da osudim ovo jučerašnje ponašanje koje smo imali prilike da vidimo na sednici Skupštine Srbije i da iskažem jednu veliku zahvalnost i za hrabrost i za borbu svim mojim kolegama iz poslaničke grupe na čelu sa našim predsednikom poslaničke grupe, gospodinom 31/2 MO/LŽ Milenkom Jovanovim, da se zahvalim vama iz Vlade Srbije, guverneru, rukovodstvu Skupštine Srbije i pripadnicima MUP-a što smo juče uprkos teškoj situaciji ostali pribrani. Jasno je i to treba građani Srbije da znaju da smo mi juče imali problem sa ljudima koji su strani plaćenici, jedan dobar deo njih iz opozicije, jedan deo njih su plaćenici domaćih tajkuna koji rade protiv Srbije, a među njima i jedan deo njih, a ovde imamo Bogu hvala i doktore u sali, odlični za jedno psihijatrijsko istraživanje, jer samo se tako može nazvati neko ko ide sa nožem na proteste, koga zaustavljaju na ulazu u Skupštinu Srbije, poslanica Zeleno-levog fronta sa policijskim lisicama. Ne interesuje me, niti želim da znam šta je ona želela da rasi sa policijskim lisicama u prostorijama poslaničkog kluba ili ovde na sednici. To govori o njima. Oni ovaj sveti dom, parlament najvažniju instituciju u Srbiji gledaju kao cirkus gde žele da održe određenu predstavu po nalogu stranih i domaćih antisrpskih centara moći. Jedan deo njih nije nikad radio fizičko ako su imali zdravstveno odobrenje da rade fizičko, nikad nije bio na stadionu, ali su ostali ti kompleksi iz detinjstva. Ostalo je to da pokušaju da rade ono što nisu smeli na stadionima, da rade ode. Baš bih voleo da vidim ove junake koji su juče bacali suzavce i dimne bombe, da odu na bilo koji stadion, fudbalski stadion u Srbiji, a ima Bogu hvala i novih i lepo izgrađenih i renoviranih stadiona i da odu među navijače bilo koje navijačke grupe, ne mora to biti Marakana ili Partizanov stadion i da na tu grupu navijača ovde gospoda Miloš Jovanović i Radomir Lazović bace suzavac, dimnu bombu ili da se zalete da biju te navijače. Baš bih voleo da vidim te junake iz opozicije da li bi smeli negde na ulici prethodno, pošto svoju poslaničku legitimaciju ostave u vozilu, da napadnu pripadnike MUP-a, da uhvate da ih biju na ulici. Baš bih to voleo da vidim, te tzv. hrabre junake. Da li ste vi svesni, a jeste, da su juče ovi pripadnici opozicije napali policajce i gađali suzavcem, a neki od njih su bili učesnici ratnih sukoba na KiM kada je srpska policija branila srpske građane i druge nealbance od albanskih terorista. To su juče napali Miloš Jovanović i njemu slični. Napali su srpske policajce u srpskom parlamentu i pokušali su i njih da ubiju zato što im smetaju. Njima smeta svako ko je stao u odbranu Srbije i juče, i danas i ovih 12 godina. Napadaju žene, napadaju trudnice, napadaju penzionere, prete prosvetnim radnicima, prete roditeljima, a neki od njih koji su roditelji prete roditeljima dece koja žele da idu u školu. Pored toga što želim pod broj jedan da osudim nasilje, želim da pošaljem poruku ne samo studentima, nego i roditeljima, utičite na svoju divnu decu, tj. utičite na sami sebe da decu pošaljete u školu. Ima li lepše slike u Srbiji da vidite kako dete sa rancem na leđima ide put škole, kako se obrazuje, kako završava i osnovnu i srednju školu i fakultet. Evo ispunjavamo sve zahteve. Ispunjeni su zahtevi i oni decembarski što se tiče povećanja plata zaposlenima u obrazovanju. Sve je ispunjeno. 32/1 MZ/JG 16.20 – 16.30 Lično kao roditelj i studenta i učenika prvog razreda, svedok sam šta rade pojedini roditelji po Viber grupama, ali na sreću, dragi građani, nemojte se plašiti, to je manjina od manjine, manjina od manjine koja želi da maltretira, koja fotografiše i decu od sedam, osam godina zato što idu u učionicu. Isto tako, ovo je bila prilika i da vidimo kakva je stvarna slika u osnovnom i srednjem obrazovanju i kakvi su to ljudi koji su izabrani da budu i na čelu tih škola. Slažem se ja sa svojim prethodnim govornicima, a i moja majka je ceo radni vek provela u obrazovanju, tako da me je othranio prosvetni hleb, prema tome, znam i pamtim kako je to bilo i ranije kada su bili štrajkovi. Uvek je škola bila obavezna, ko god je bio na vlasti. Ako je bilo skraćenja časova, imali smo radnu subotu, škola je bila prioritet. A danas, i to treba građani da znaju, kada pričamo sa pojedinim direktorima osnovih i srednjih škola – mene voli kolektiv, ja treba da budem direktor do penzije, ja uživam veliki ugled u kolektivu. Kada ga pitate – a šta ti se dešava u školi, odgovara – a nemojte mene, molim vas, to je kolektiv odlučio da štrajkuje, ja sam protiv štrajka. Bila je prilika i da vidimo ko su i licemeri koji su na čelu osnovnih i srednjih škola. Branim ja većinu prosvetnih radnika, ali moramo reći, da kao što ima i u drugim zanimanjima, i među prosvetnim radnicima ima onih koji su zloupotrebili situaciju, koji dobijaju pare, a ne rade, koji rade protiv države, koji utiču sa grupom par roditelja, koji ima trideset učenika u odeljenju, udruže se troje-četvoro roditelja, jedan učitelj, par nastavnika i onda utiču da nema časova. Kako to da nazovemo? Oni rade direktno protiv dece. Je li se taj nastavnik ili učitelj školovao da uči decu? Jeste. Da li prima platu za taj posao? Da. Ima da radiš taj posao, ima da radiš taj posao. Prema tome, svi koji su zaposleni u obrazovanju, niko ih nije terao da rade u obrazovanju, Bogu hvala, sami su izabrali ta zanimanja. Ali isto tako da vam kažem, od jučerašnje do današnje sednice kontaktirao me je veliki broj i roditelja i prosvetnih radnika. Neki od njih su bili za štrajk. Promenili su mišljenje. Promenili su mišljenje jer ne žele da ih više niko izjednačava sa onim bitangama od juče, koji su gađali i prosvetne radnike koji se ovde nalaze u sali, koji su gađali i zdravstvene radnike, koji su gađali i Mariju Zdravković, direktoru Kliničko-bolničkog centra „Bežanijska kosa“, koja je ljudima spašavala živote za vreme korone. Gađali su i policajce, gađali su i vas, ministarko prosvete. Šta su vama u Kragujevcu uradili? Šta su svim našim ovde ministrima i poslanicima pokušali da urade? 

ANA BRNABIĆ: Kolega Mrdiću, samo lagano privodite kraju, jer je vreme grupe praktično potrošeno. 

UGLJEŠA MRDIĆ: Dobro. Da li imam još malo vremena? Zahvaljujem, još samo par rečenica. Dakle, ovde smo rekli i pričali o dijalogu. Ako je iko za dijalog, to je ova vlast. Predsednik Srbije Aleksandar Vučić sve vreme poziva na dijalog. Ko je odbio dijalog? Rektor i Rektorski kolegijum. Prema tome, predsednik Aleksandar Vučić, koji je spasio Srbiju ovih dvanaest godina, zahvaljujući njemu rekonstruisane su i brojne škole, i osnovne i srednje škole, i fakulteti i povećane su plate zaposlenima u obrazovanju i sada ispunjavamo sve i studentima i zaposlenima u obrazovanju. Moramo da pokažemo poštovanje prvenstveno prema državi Srbiji, prema ovom svetom grbu i svetoj našoj zastavi. Ne smemo nikada dozvoliti da bilo ko radi protiv Srbije. Prema tome, svi za Srbiju predvođenu Aleksandrom Vučićem i živeće Gavrilo! 

ANA BRNABIĆ: Hvala, kolega Mrdiću. Reč ima ministarka Tatjana Macura. Izvolite.

TATJANA MACURA: Zahvaljujem, predsedavajuća. Dozvolite mi samo da se na kraju ove rasprave od srca zahvalim onim narodnim poslanicima koji su pokazali izuzetnu hrabrost i učestvovali u ovoj raspravi, ne samo tokom jučerašnjeg dana, nego i danas, a posebno da se zahvalim onim narodnim poslanicima koji dolaze iz redova opozicije, a koji su uprkos tome što će, sigurna sam u to, ako već nisu, biti do kraja ovog dana vrlo stigmatizovani, učestvovali ili makar pokušali da učestvuju u ovoj konstruktivnoj raspravi. Mislim da jeste vredno da se pomenu njihova imena, jer mislim da je vredno i to što su se spremili i došli sa argumentima da učestvuju u raspravi zajedno sa svima nama ovde koji smo pred njima, ne samo mi kao predstavnici Vlade, pre svih ministarka zadužena za prosvetu, nego i sa svima vama koji sedite prekoputa njihovih klupa. U tom smislu, zahvaljujem se pre svega na hrabrosti dr Ani Jakovljević, Željku Veselinoviću i Branku Pavloviću, a neka mi ne zamere oni čija imena nisam uspela da stavim na papir, ali nadam se da će se u ovim mojim rečima prepoznati. Zašto je ovo važno da kažem? Zato što sam i sama imala prilike da se suočim sa takvom vrstom stigmatizacije ili nasilja onda kada razumete da su društvene okolnosti takve da stavljate državu i neke više interese ispred svog ličnog partikularnog interesa. U tom smislu je veoma važno, ali mi je isto tako u isto vreme i žao što oni nisu ostali do kraja da učestvuju u raspravi i možda dobiju odgovore na sva ona pitanja koja su ovde potpuno legitimna, u skladu sa svojim dužnostima i nadležnostima postavili i članovima Vlade, ali i kolegama koje sede prekoputa. Za građane Srbije mislim da je više nego važno da kažemo da je ovo trenutak i da u stvari izrazimo zahvalnost i predsedniku Vlade Milošu Vučeviću i njegovom timu i naravno ministarki prosvete što su uspeli u ovakvim društvenim okolnostima da postignu jedan širok društveni konsenzus o temama koje nisu nimalo lake i u okolnostima koje isto tako nisu lake. Veoma je važno da napomenemo i koji su to univerziteti, odnosno predstavnici univerziteta koji su učestvovali u postizanju ovog društvenog konsenzusa. Dakle, radi se o Rektorskom kolegijumu, odnosno predstavnicima Univerziteta u Beogradu, Univerziteta u Novom Sadu, Univerziteta u Nišu, u Kragujevcu, u Prištini, sa privremenim sedištem u Kosovskoj Mitrovici, kao što je narodni poslanik Edin Đerlek pomenuo malopre, tako je, Univerzitet u Novom Pazaru. Ono što su postigli oni koji su bili voljni da sednu za sto i da za stolom razgovaraju o ozbiljnoj društvenoj i političkoj krizi u ovoj državi mislim da je u nekoliko navrata ovde više nego jasno istaknuto i ja neću ulaziti u pojedinosti, ali mogla bih da napravim jedan sažetak. To je da će studenti koji već u ovoj godini studiraju imati mogućnost da studiraju po povoljnijim uslovima nego što je to bilo ranije, mislim pre svega na budžete koje, ne sumnjam, u stvari formiraju njihovi roditelji. Dakle, 50% obaveza prema državi će biti preuzeto upravo na leđa države. Dobili su univerziteti jednu široku autonomiju, ja bih rekla slobodno, mnogo širu nego što su mogli to i da očekuju, jer verujem da kada sednemo za sto, svi polazimo od pretpostavke da je nemoguće ispuniti baš sve zahteve koji su ispunjeni, ali kao što rekoh, ispunjen je konsenzus i oko te široke autonomije. Ono što je važno reći jeste da ovo nije došlo besplatno ili samo željom političara da se situacija u zemlji reši. Ovo je došlo tako što je ministar finansija praktično pronašao novac tamo gde ga nema i obezbedio, možete to i sami da se uverite, jer se ovi zakoni nalaze javno dostupni, odnosno predlozi zakona, na sajtu Narodne skupštine. Samo ova intervencija, nazovimo je tako, koštala je 11 milijardi dinara, neka me ispravi ministar finansija ako sam pogrešila, ali ukupno 18 milijardi 32/3 MZ/JG dinara. Dakle, ne radi se o malom iznosu. Radi se zaista o gotovo pa nadljudskim naporima da se, u trenutku kada se uveliko realizuje budžet i aktivnosti Vlade Republike Srbije planirane u prošloj godini za ovu, pronalaze sredstva kako bi se zahtevi, odnosno četvrti zahtev studenata i mnogo više od njega realizovao. Kažem - mnogo više, jer se ovde ne radi samo o zakonima koji se odnose na visoko obrazovanje, ovde se radi o zakonima koji se odnose i na onu decu koja pohađaju predškolsko i na onu decu koja pohađaju osnovno obrazovanje, ali i na one koji idu u srednje škole. U tom smislu mi dozvolite još nakratko da se osvrnem na nešto o čemu nije bilo reči u Domu Narodne skupštine, mislim da građani moraju da se upoznaju sa tim. Dakle, mimo ovih aktivnosti koje se odnose na aktivnosti Ministarstva prosvete, tu su i aktivnosti koje se i te kako nadovezuju na one koji su zaposleni u prosveti, a nemaju direktno veze sa Ministarstvom prosvete. Jedna takva aktivnost dešava se upravo i vrlo je dostupna građanima Srbije i mislim da do kraja ogoljava licemerstvo pojedinih profesora koji i te kako intervenišu i utiču na to da pojedini studenti učestvuju u blokadama univerziteta. 33/1 JJ/IR 16.30 – 16.40 Dakle, naime u ovom trenutku, a javno je takođe dostupna informacija, te molim sve one koji gledaju ovaj program, a i vas kao narodne poslanike, da se upoznate sa tim. U okviru Fonda za nauku odobreno je, odnosno u Fondu za nauku odobreno je 24 miliona evra na program koji se odnosi na podršku, projektima koji se odnosi inovaciju i na preduzetništvo, prijavilo se 718 u ovom trenutku ako me sećanje ne vara, dakle, projektnih aktivnosti. U tim projektnim aktivnostima, po slobodnoj proceni može da učestvuje koliko god hoćete broj profesora, odnosno istraživača koji će biti aktivni, ali ako pretpostavimo da na svakoj od ove projektne aktivnosti učestvuje između 10 i 12 profesora, da ćemo onda doći do broja koji je mnogo veći i obuhvata sigurno profesore koji su u ovom trenutku i u blokadi. Dakle, sa jedne strane blokirate mogućnost studentima da u redovnom roku završavaju svoje fakultete, jer nije tačno da vas svi studenti apsolutno podržavaju nego učestvujete u tome da u stvari dobijate sredstva sa neke druge strane. Kao majka, a ne želim, na to poslednje želim da se pozivam, jer zaista moram da se pozovem, mislim da ove aktivnosti snažno utiču na to šta se dešava u prosveti na nižim nivoima obrazovanja. Apelujem i na nastavnike, da kao što je ovo bio dobar primeru, ukoliko imaju poteškoća ili žele da podstaknu dijalog o važnim pitanjima u našem društvu, da sednu za sto, naša ruka je pružena, vrata su otvorena i dođite da razgovaramo, nemojte da radimo u korist štete naše dece koja zaslužuju i imaju pravo na obrazovanje i osnovna, ali kao što i ministarka prosvete rekla, dajte da i u 21. veku bez obzira što nije obavezno omogućimo im do kraja i u potpunosti pravo i na srednje obrazovanje. Hvala. 

ANA BRNABIĆ: Hvala. Na član 6. amandman su zajedno podneli poslanici Zeleno-levog fronta, kojih nema i niko neće obrazlagati. Na član 7. amandman su zajedno podneli narodni poslanici Zeleno-levog fronta. Na član 8. amandman su zajedno podneli narodni poslanici Zeleno-levog fronta. Na član 9. amandman su zajedno podneli narodni poslanici Zeleno-levog fronta. Na član 9. amandman je podneo narodni poslanik Marijan Rističević. Ne želi reč. Na član 10. amandman su zajedno podneli narodni poslanici Zeleno-levog fronta. Na član 11. amandman su zajedno podneli narodni poslanici Zeleno-levog fronta. Na član 12. amandman su zajedno podneli narodni poslanici Zeleno-levog fronta. Na član 13. amandman su zajedno podneli narodni poslanici Zeleno-levog fronta. Na član 14. amandman su zajedno podneli narodni poslanici Zeleno-levog fronta. Na član 15. amandman su zajedno podneli narodni poslanici Zeleno-levog fronta. Na član 16. amandman su zajedno podneli narodni poslanici Zeleno-levog fronta. 33/2 JJ/IR Na član 17. amandman su zajedno podneli narodni poslanici Zeleno-levog fronta. Pošto smo završili pretres o svim amandmanima, zaključujem pretres Predloga zakona u pojedinostima. Pošto smo obavili pretres Predloga zakona, u načelu, i u pojedinostima, Narodna skupština će u danu za glasanje odlučivati o Predlogu zakona, u načelu, u pojedinostima i celini. Prelazimo na tačku 4. dnevnog reda – PREDLOG ZAKONA O IZMENAMA I DOPUNAMA ZAKONA O SREDNJEM OBRAZOVANJU I VASPITANJU. Primili ste amandmane koji su podneti na Predlog zakona. Pošto je Narodna skupština obavila načelni pretres, saglasno članu 157. stav 3. Poslovnika Narodne skupštine, otvaram pretres Predloga zakona u pojedinostima. Na član 1. amandman su zajedno podneli narodni poslanici Zeleno-levog fronta i dalje ih nema u sali. Na član 2. amandman su zajedno podneli narodni poslanici Zeleno-levog fronta. Na član 3. amandman su zajedno podneli narodni poslanici Zeleno-levog fronta. Na član 4. amandman su zajedno podneli narodni poslanici Zeleno-levog fronta. Na član 5. amandman su zajedno podneli narodni poslanici Zeleno-levog fronta. Na član 6. amandman su zajedno podneli narodni poslanici Zeleno-levog fronta. Na član 7. amandman su zajedno podneli narodni poslanici Zeleno-levog fronta. Na član 8. amandman su zajedno podneli narodni poslanici Zeleno-levog fronta. Na član 9. amandman su zajedno podneli narodni poslanici Zeleno-levog fronta. Pošto smo završili pretres o svim amandmanima, zaključujem pretres Predloga zakona, u pojedinostima. Pošto smo obavili pretres Predloga zakona, u načelu i u pojedinostima, Narodna skupština će u danu za glasanje odlučivati o Predlogu zakona, u načelu i u pojedinostima i celini. Prelazimo na 5. tačku dnevnog reda – PREDLOG ZAKONA O CENTRALNOJ EVIDENCIJI I STVARNIH VLASNIKA. Primili ste amandmane koji su podneti na Predlog zakona. Pošto je Narodna skupština obavila načelni pretres, saglasno članu 157. stav 3. Poslovnika Narodne skupštine, otvaram pretres Predloga zakona u pojedinostima. Na član 1. amandman su zajedno podneli narodni poslanici Miroslav Aleksić, Borisav Novaković, Đorđe Stanković, Uroš Đokić, Nenad Milojičić, Ivana Rokvić, dr Ana Jakovljević, Ana Eraković, Aleksandar Ivanović, prof. dr Snežana Rakić, Miloš Parandilović i Dragan Ninković. Reč ima narodni poslanik, Miloš Parandilović.

MILOŠ PARANDILOVIĆ: Pomaže Bog, mafijaška napredna družino, mislili ste da će ovako olako da se završi, pretpostavlja da neće niko biti tu da vam u lice kaže šta ste, ko ste i šta radite zadnjih 13 godina sa ovom zemljom. Ako možete da zavedete red u sali, da smirite strasti, malo kod ove ekipe sluga i robova Aleksandra Vučića koji ništa drugo ne rade osim što služe režimu i zato se bogate. 

ANA BRNABIĆ: Čujemo vas sasvim, mislim da ste preblizu, pa malo . 

MILOŠ PARANDILOVIĆ: Čućete polako, samo budite strpljivi, nema razloga za nervozu. 

ANA BRNABIĆ: Nisam ja nestrpljiva nego hoću da vam kažem, savršeno vas čujemo, ali je ton previsok, možete slobodno malo da se odmaknete. 

MILOŠ PARANDILOVIĆ: Nema problema, ja određujem gospođo predsedavajuća. 

ANA BRNABIĆ: Molim vas, dajte da čujemo, ovo je kolega poslanik koji je ušao, setite se od jutros, prvi i jedini. 

MILOŠ PARANDILOVIĆ: Ja određujem visinu tona sa kojom ću pričati, ja određujem kada ću u ovu salu da uđem, a kada neću. To da znate i sada i ubuduće, nećete mi vi kriminalna organizacija SNS odlučivati kada ću ja ovde da uđem i kada ću da vas podsetim da ste mafijaška družina, kao što jeste. Okupio je Vučić gomilu robova oko sebe, metnu ih ovde da ispiraju svima mozak ceo dan danas. Ja se samo pitam.

ANA BRNABIĆ: Vratiću ja vama reč. Molim vas, da li može ili ne može odlučuje onaj koji predsedava. A vas molim, da ne zloupotrebljavate činjenicu da sam vam rekla da možete da govorite i tiše jer vas dobro čujemo. Da li ćete da vičete, možete kolega Parandiloviću, nismo zabranili da vičete u mikrofon ako vam je to manir. Prijavite se ponovo, ja ću da vam dam reč, vodite računa o kvalifikacijama, jer ću vam je i oduzeti kad god budete izgovorili teške kvalifikacije. Hvala vam i sada izvolite. 

MILOŠ PARANDILOVIĆ: Vi ste reč trebali da oduzimate ovoj naprednoj mafiji ovde koja već deset sati ispirava mozak ovde. To ste trebali da radite, jer je ovde bilo uvreda i za prosvetne radnike i mnogi su profesori nazivani bednicima i studenti neznalicama i oni su im držali lekcije da li će da se vrate u škole ili neće, tada ste vi trebali da zavodite red. 

ANA BRNABIĆ: Hajmo mi sad ponovo ispočetka. Verujte mi da mogu i ja, a vi znate da ja imam dovoljnu dozu upornosti kao i vi. Šta sam trebala ili nisam trebala, dozvolite da procenim sama. Šta ću uraditi vrlo civilizovano i pošteno unapred sam vam rekla. Ja vas molim, ne vi, ne bih dozvolila ni da bilo ko vas vređa, prema tome, molim vas da svoje obrazlaganje ovog amandmana svedete na civilizovanu meru. To je sve što od vas tražim. Imate svoje vreme, iskoristite ga kako hoćete, ali morate govoriti o amandmanu koji ste podneli i o zakonu koji je na dnevnom redu. Hvala vam. 

MILOŠ PARANDILOVIĆ: Sve ovo gospođo Paunović što vi meni pričate trebali ste da pričate ovde u prethodnih nekoliko sati kada je bespredmetna rasprava bila. Dakle, vi ste ovde predsedavajući, treba da poštujete Poslovnik, a ne da vi odlučujete kada ćete koga prekinuti.

ANA BRNABIĆ: Pa, da vi mene pogledate dobro, pa da shvatite da sam ja potpredsednica koja je sela da predsedava pre svega pola sata. 

MILOŠ PARANDILOVIĆ: Sve je to u redu, da li ćete me pustiti da pričam? 

ANA BRNABIĆ: Kada se vrati gospođa Ana Brnabić, vi ćete možda njoj moći to da zamerite, u ovom trenutku vi i ja razgovaramo o ovom amandmanu, nadam se civilizovano. 

MILOŠ PARANDILOVIĆ: Molim vas, samo mi vratite vreme. 

ANA BRNABIĆ: Izvolite. 

MILOŠ PARANDILOVIĆ: Hajte, vi meni samo vratite vreme nemojte da se nervirate. 

ANA BRNABIĆ: Ništa se vi ne sekirajte, imaćete vi vreme. 

MILOŠ PARANDILOVIĆ: Dakle, da ste tako revnosni bili prema prethodnim, pratio sam ja ovu sednicu i video sam kada ste vi preuzeli kormilo ovde i prilično ste se slično ponašali kao Ana Brnabić i sve to nije bitno, samo me pustite da pričam, nemojte da mi seckate vreme. 

ANA BRNABIĆ: Izvolite o amandmanu.

MILOŠ PARANDILOVIĆ: Dakle, ne možete me zaustaviti da kažem da je ovo pijačka družina ovde koju je okupio Vučić ovde da robuje njemu i da pravi milione i milijarde i da prave zgrade. Ako vam smeta moj ton, vi stavite štapiće za uši. Ne znam šta da vam kažem drugo. Ja pričam onako kako ja hoću da pričam. Dakle, mafijašku družinu je tu skupio, sedi ispira nam mozak deset sati ovde i mislite da neće niko ništa da vam kaže, kad su Srbi potpuno otupeli. Da možete da vršite lobotomiju ovde, da razvaljujete ovu državu po šavovima. Ovde nema ni jedne institucije normalne u ovoj zemlji. U ovoj zemlji ništa ne funkcioniše. Sve ste bre razmontirali i očekujete neko poštovanje, da neko bira reči prema vama, prema skupini robova. Trinaest godina razvaljujete ovu državu, koje poštovanje hoćete? Zašta da vas poštuje? Dajte mi jednu stvar zbog čega bi ja vas poštovao, jednu jedinu. Ja je ne vidim. Nema oblasti u ovoj zemlji koju niste razvalili, sve ste devastirali, sve ste zgrnuli u džepove i sve vam je malo i šta hoćete, poštovanje? Nema poštovanja i neće ga biti. Možete da skičite do sutra koliko hoćete. 

ANA BRNABIĆ: Pravo da vam kažem niko ni skiči, a ja ću iskoristiti svoje pravo, izričem vam opomenu. Ne treba mi aplauz, ja vas molim. Niti sam od vas tražila poštovanje, tražila sam da poštujete ovaj dom, naivno verujući da vas je prošlo ono od juče. Milenko Jovanov, pravo na repliku, dva minuta. Izvolite. 

MILENKO JOVANOV: Nema potrebe za dva minuta želim samo da kažemo da sam i na ovaj oblik života i njegovo iskazivanje nečega, nekih zvukova, nećemo osvrtati uopšte, može da priča šta hoće. 

ANA BRNABIĆ: Na član 1. amandman je podneo narodni poslanik Marijan Rističević. Da li želite reč? Reč ima Marijan Rističević. 

MARIJAN RISTIČEVIĆ: Ja ću samo da kažem da ove kvalifikacije nisu bile normalne. Dakle, ja dopuštam da u Skupštini sede s jedne strane ljudi koji su za državu, sa druge strane ljudi koji su protiv države. Dakle, da naši građani zaključe sami da li će da podrže ove sa moje strane koji su za državu, ili će da podrže one koji danima rade protiv države, devastiraju grad Kraljevo, fizički nasrću na građane Republike Srbije i pri tome nas koji smo za državu nazivaju mafijaškom organizacijom, a taj isti je nekoliko godina bio član, pristalica i imao više koristi od te navodne mafijaške organizacije, nego ja sam. Tako da ja ne mogu da razumem takve pendžetirane obraze, osam godina od 13, i on mene sad naziva pripadnikom mafijaške organizacije, on bio osam godina od 13 godina pripadnik te organizacije koju sad naziva mafijaškom i koja je njemu dala daleko više nego meni. Dakle, ja se ponosim što sam sa kolegama na strani države, kao što. 

ANA BRNABIĆ: Kolega Rističeviću, da bi ja bila pravedna prema sebi i prema ovom domu, hajte da i vi govorite o svom amandmanu završite. Hvala vam. Na član 2. su zajedno podneli narodni poslanici Miroslav Aleksić, Borislav Novaković, Đorđe Stanković, Uroš Đokić, Nenad Milojičić, Ivana Rokvić, dr Ana Jakovljević, Ana Eraković, Aleksandar Jovanović, Snežana Rakić, Miloš Parandilović, Dragan Ninković. Miloš Parandilović, izvolite.

MILOŠ PARANDILOVIĆ: Vidite kako možete da budete malo bar pravični kad hoćete, samo treba malo da se potrudite, ali ste mogli isto tako da prekidate, ponavljam, i ostale kolege kad su ceo dan danas vređali i prosvetne radnike nazivajući ih koje kakvim imenima, a i studente, a Bogami i srednjoškolce. To su radili dok ste vi sedeli tu. Da, da vi dok ste sedeli. Ja bih voleo da obrazložite zbog čega izričete opomene, jer vi možete da izreknete sad pet za redom ovde. Ja nemam problem sa njima, ali ste dužni da obrazložite zbog čega ste izrekli opomenu, da ne pričam kako kršite ovaj dnevni red, kako držite sednicu u situaciji, kada ona nije moguća da se drži. Kad bi svaki normalan šef parlamenta prekinuo sednicu, dok se ne obezbede uslovi. Dozvoljavate tu da ministri pošpricani belim prahom sede i drže lekciju juče ceo dan, da glume robove i žrtve, to jedino znaju da rade. 

DALIBOR ŠĆEKIĆ: Jel ovo po amandmanu?

MILOŠ PARANDILOVIĆ: Da im Vučić kaže da ostanu 480 dana ovde zaredom, oni bi ostali, jer ništa drugo ne znaju osim da slušaju šefa šta će da im kaže, a potajno ga svi mrze. E, to ste vi. I ljutite se kad vam kaže da ste kriminalna organizacija. Hoćete da pričamo satima ovde o kriminalnim radnjama samo u Beogradu, o zgradama, o svemu što ne funkcioniše u ovoj zemlji, o razvaljenim institucijama, o razvaljenoj državi. 

ANA BRNABIĆ: I, sve to o amandmanu koji glasi – „briše se“. Kolega Šćekiću, ako još jednom čujem dobacivanje koje ste upravo uputili, izreći ću opomenu i vama. Kolega Milenko Jovanov, pravo na repliku. Izvolite. 

MILENKO JOVANOV: Neću da repliciram, nego samo da kažem, pa da, da nam Aleksandar Vučić kaže da sedimo 480 dana, mi iz poštovanja i vere u Aleksandra Vučića, koga zaista zovemo šefe, mi bismo sedeli 480 dana. Ali, zamislite vi tu stranku u kojoj je ovo biće šef i zamislite te ljude koji ovo slede. Ja stvarno ne znam šta je to što on njima može da kaže, a oni će da slušaju. To je valjda, kad oni čuju i kad kažu, evo nam ga šef, pa okače sliku na zid, pa ono iz pogleda, iz lica zasija mudrost, pamet i sve ostalo. I još jednu stvar da kažem i da se više ne osvrćem na ovo. Dakle, nema on šta da brinem i da se plaši lobotomije to za njega apsolutno neprimenljivo. 

ANA BRNABIĆ: Na član 3. amandman su zajedno podneli narodni poslanici Miroslav Aleksić, Borislav Novaković, Đorđe Stanković, Uroš Đokić, Nenad Milojičić, Ivana Rokvić, Ana Jakovljević, Ana Eraković, Aleksandar Ivanovi, prf. Dr Snežana Rakić, Miloš Parandilović i Dragan Ninković. Reč ima Miloš Parandilović, izvolite. 

MILOŠ PARANDILOVIĆ: Sledio bi ti Jovanov i crnog đavola, samo da si na vlast. Nema u kojoj nisi bio, pričao si najgore o Vučiću na konferenciji za štampu u svom rodnom mestu, postoji Jutjub snimak koji možeš da pogledaš, a mogu ja da ti ga pustim, ako si zaboravio. I ti pričaš o Aleksandru Vučiću. Bio si spreman i tada i sada da budeš sluga svakog režima, samo za dobru apanažu i nemoj da mi morališeš i da mi deliš lekcije. Ti? 

ANA BRNABIĆ: Kolega Parandiloviću, „briše se“. 

MILOŠ PARANDILOVIĆ: Pa briše se, pobrisaćemo mi vas sve, samo treba vremena, nemojte da se brinete. Svi ćemo mi vas da zbrišemo. Nećete biti ponosni što ste bili deo ove družine.

ANA BRNABIĆ: Ja verujem da imate tu ambiciju, do juče možda i nisam verovala, od juče verujem da biste i fizički da nas brišete, ali vas molim, sad ne razgovaramo o tome šta su vaše ambicije u odnosu na bilo koga od nas pojedinaca, nego o amandmanu koji ste predložili, a on glasi – briše se. I nemojte, ne mogu da vam vratim vreme da pričate sve što nema veze sa amandmanom. Sada ste izazvali repliku, Milenko Jovanov s pravom, pominjanje, izvolite. 

MILENKO JOVANOV: Pa neka pokaže taj snimak, evo pošto kaže da postoji, neka ga pokaže sa konferencije za štampu u mom rodnom mestu, u Kikindi i neka.pokaže . 

ANA BRNABIĆ: E sada ću i vama da oduzmem reč, zato što, što bi građani Srbije bili opterećeni. 

MILENKO JOVANOV: Nemate pravo da mi oduzimate reč, jer je replika, ali u svakom slučaju neka pokaže taj snimak, to pod jedan. Pod dva, i kada nisam bio na ovoj strani, razlika je samo u tome što je on bio na toj strani i mi smo se mimoišli. Ja sam došao da podržim one koji se bore za Srbiju, a on je otišao da podrži oni koje je ruše. Tu je razlika između nas dvojice. 

ANA BRNABIĆ: Na član 3. amandman je podneo narodni poslanik Marijan Rističević. Izvolite. 

MARIJAN RISTIČEVIĆ: Dame i gospodo narodni poslanici, ovo o osnovama obrazovanja treba da naučite neke kolege, koje su nas ovde pozivale mafijaškom organizacijom. Zbog osnova obrazovanja moram da kažem da su moji bili po poreklu ravnogorci, ali da nam nikada nije palo na pamet da menjamo kralja za Tita. Ima ovde kolega koji su profitirali na zalaganju za kraljevinu, dakle pridružili se po osnovama obrazovanja nama, da bi profitirali, a onda su kralja zamenili za Đilasa. I verovatno na tom Jutjubu, koji on pominje, verovatno ima i toga. I da ga podsetim po osnovama obrazovanja, da je ova navodna mafijaška organizacija zaposlila 500 hiljada ljudi, više od 500 hiljada ljudi, a da je njegov sadašnji kralj Đilas, toliko ljudi i malo više otpustio. Hvala. 

ANA BRNABIĆ: Na član 4. amandman su zajedno podneli narodni poslanici Miroslav Aleksić, Borislav Novaković, Đorđe Stanković, Uroš Đokić, Nenad Milojičić, Ivana Rokvić, Ana Jakovljević, Ana Eraković, Aleksandar Ivanovi, prf. Dr Snežana Rakić, Miloš Parandilović i Dragan Ninković. Reč ima Miloš Parandilović, izvolite.

MILOŠ PARANDILOVIĆ: Polako Jovanov, pokazaću vam. Ako vi dozvolite, ja sam vrlo rad da izađem kolegi Jovanovu u susret, da mu pokažem njega kako izgleda u ogledalu, pošto je zaboravio. On kako se prikači na neku novu vlast, on zaboravi sve što je bio. 

ANA BRNABIĆ: Ne dozvoljavam, ako ste me već pitali. Dozvoljavam da govorite o amandmanu. Nemojte ništa objašnjavati kolegi Jovanovu. 

MILOŠ PARANDILOVIĆ: Zašto niste ove ljude, koji danas ceo dan trube ovde o čemu hoće, prekidali? 

ANA BRNABIĆ: Gospodine Parandiloviću, prvo, da vam kažem nešto, za razliku od vas koji ste na vreme uspeli da izađete iz ove sale, ja sam se juče poprilično nagutala onog vašeg dima od suzavca i dimnih bombi. Ne mogu da se nadvikujem sa vama. Mogu sa vama da probam da razgovaram civilizovano. Sve što imate potrebu da objasnite Milenku Jovanovu, to morate uraditi van ove plenarne sale. Ovde trebate da svima nama i građanima Srbije objasnite svoj amandman koji takođe glasi – briše se, ali, izvolite, imate na to pravo. Samo se prijavite. Izvolite. 

MILOŠ PARANDILOVIĆ: Ja vam opet kažem, vi ste trebali red da zavodite danas. Ceo dan danas i vi i Raguš i Ana Brnabić dozvoljavate.

ANA BRNABIĆ: Drugi put ćete. Marina Raguš ni juče, ni danas nije prisustvovala ovoj sednici. Vi ste pomešali sednice i to nije ništa novo, ali ja vas molim. Ne mogu ja da se nadvikujem, kolege, ni sa vama. Ne odnosi se to samo na gospodina Parandilovića. Molim vas, ovde ima dosta amandmana i svi su – briše se. Na član 5. amandman su zajedno podneli narodni poslanici Miroslav Aleksić, Borislav Novaković, Đorđe Stanković, Uroš Đokić, Nenad Milojičić, Ivana Rokvić, Ana Jakovljević, Ana Eraković, Aleksandar Ivanović, Snežana Rakić, Miloš Parandilović i Dragan Ninković. Da li neko želi reč? Reč ima narodni poslanik Dragan Ninković. Izvolite. 

DRAGAN NINKOVIĆ: Prvo jedno pitanje. Da li svaki amandman koji dođe ovde u plenum mora da prođe određenu proceduru, pa između ostalog i Odbor za ustavna pitanja i zakonodavstvo? 

MILENKO JOVANOV: Ne.

DRAGAN NINKOVIĆ: Kako ne? Mora da prođe. Ovaj amandman nije prošao, kao ni jedan drugi amandman koji nije prošao, ali to vas nije briga, ne poštujete zakon, ne poštujete Ustav. Niste ga ni juče poštovali kada ste trebali da prekinete Skupštinu jer nisu bili stvoreni uslovi. Niste poštovali ni kada smo usvajali budžet, kada ste prekršili i Ustav. Želite da koristite ovu Skupštinu samo da bi prikazali neko blagostanje, da je u Srbiji super, da cveta, da su nam plate sjajne, da pravite danas jedan narativ kojim, nažalost optužujete prosvetne radnike nazivajući ih prosvetnim neradnicima. Zaista sramno i jadno. To je sramota da izgovarate. Ti ljudi uče našu decu. 35/2 GD/MP Okrivljujete njih, a pridvoravate i dodvoravate se studentima da su oni u pravu i tobož vi sada hoćete deo nekih zahteva da ispunite kada su vas stisli uz zid i ne znate šta dalje da radite. Ljudi, Srbija se probudila. Nezadovoljni su. Pričate, bre, o nekim uslovima i životu, a da li vi znate kolika je minimalna penzija? Dakle, 24.000 - 25.000 dinara. Trećina penzionera prima tu penziju. U Crnoj Gori je 450 evra penzija. I vi pričate o nekom blagostanju? Medijalna prosečna plata 79.000 dinara. Znači, više od pola građana Srbije prima nju i manju od nje. Kako studente da izdržava sa tom platom jedna porodica sa dve plate od 50.000 - 60.000 dinara? E zato vama Skupština služi, da prikazujete neki privid da je sve u redu, a nije u redu. Iznosite neistine, laži i tako unedogled. 

ANA BRNABIĆ: Ako ste završili misao, ja vas molim. Vreme. 

DRAGAN NINKOVIĆ: Hoću da završim samo ovo što sam počeo. Niste ispoštovali proceduru, kao što je nikada ne poštujete, ali vama to ne smeta. Ja sam samo zarad građana Srbije hteo da kažem niste ispoštovali proceduru oko amandmana, a manje-više to vas i ne zanima. Hvala. 

ANA BRNABIĆ: Vi ćete meni pomoći sa članom Poslovnika koji to uređuje i govori da ste vi u pravu i ja ću zaista onda time da se pozabavim. Za sada vam hvala što ste civilizovano govorili i hvala vam što ste mi vratili veru. Ja sam jutros u jednoj televizijskoj emisiji rekla da sam ubeđena da postoje poslanici opozicionih parlamentarnih stranaka koji znaju da je dijalog važan i da je učešće u raspravi važno. Vas dvojica ste, drage kolege, potvrda mojih nadanja i hvala vam na tome. Idemo dalje. Na član 5. amandman je podneo narodni poslanik Marijan Rističević. Da li neko želi reč? Na član 6. amandman su zajedno podneli narodni poslanici Miroslav Aleksić, Borislav Novaković, Đorđe Stanković, Uroš Đokić, Nenad Milojičić, Ivana Rokvić, Ana Jakovljević, Ana Eraković, Aleksandar Ivanović, Snežana Rakić, Miloš Parandilović i Dragan Ninković. Da li neko želi reč? Reč ima Miloš Parandilović. Izvolite. 

MILOŠ PARANDILOVIĆ: Koristiću vreme grupe, da me ne biste seckali. 

ANA BRNABIĆ: Na žalost, vreme grupe je potrošeno. Vaše koleginice su bile. 

MILOŠ PARANDILOVIĆ: Nije potrošeno, ima dva minuta i 20. 

ANA BRNABIĆ: Minus 05 po sistemu. 

MILOŠ PARANDILOVIĆ: Vi možete da napišete i -1000. 

ANA BRNABIĆ: Čekajte da vam kažem, da vam ne bih trošila vreme sada dok se ubeđujete sa nama. Nismo mi napisali, sistem sam oduzima vreme. Govorile su vaše koleginice. Verujte nam da imate dva minuta. Iskoristite ih pametno. Javite se ponovo, daću vam reč. Izvolite, Parandiloviću.

MILOŠ PARANDILOVIĆ: Kada smo krenuli iz poslaničkog kluba, u sistemu je stajalo 2,22. Šta se sa tih 2,22 u međuvremenu desilo, ne znam, ali pošto u ovoj zemlji sve nestaje, najmanji je problem da nestanu i naši minuti. Ništa nije sporno, samo vi mene pustite da pričam. Dakle, vi ste rasturači ove države. I od toga se nećete oprati pred srpskom istorijom nikada, niko od vas. Ja nisam došao ovde da vama podilazim, niti vi mene treba da hvalite, nego da vam kažem da ste mafijaška skupina Aleksandra Vučića i možete da mi izričete opomenu.

ANA BRNABIĆ: Nisam ja vas uopšte hvalila. Niste vi razumeli moju konstataciju. Nemam ja šta vas da hvalim ili da kudim. Ja sam pomislila da mi ovde možemo još uvek sa nekim da razgovaramo, pa taman i na ovaj način na koji vi to radite. Narodni poslanik Milenko Jovanov, pravo na repliku. 

MILENKO JOVANOV: Ja znam šta se desilo sa tim minutima. Skinula ih je Marina Raguš kada je vodila sednicu danas. Pritiskom na dugme nestali minuti. Hvala vam. 

ANA BRNABIĆ: Narodni poslanik Đorđe Komlenski, po Poslovniku. Izvolite. 

ĐORĐE KOMLENSKI: Član 103. stav 2. Ja bih samo zamolio da ovako dubokoumno i širokopojasno obrazlaganje ovog amandmana u koji je očigledno uložen jedan ozbiljan intelektualni napor, meni bude samo pojašnjeno šta piše u članu zakona čija se izmena predlaže sa ovim „briše se“ i ako može da mi se pojasni šta će se dobiti ukoliko se član ovog zakona izbriše i to bi bilo nešto čime bi prestali da vređamo dostojanstvo ovog parlamenta i radili po amandmanima na način na koji treba da radimo. Hvala. 

ANA BRNABIĆ: Apsolutno ste u pravu. Da li želite da se izjasnimo o povredi Poslovnika? 

ĐORĐE KOMLENSKI: Ne.

ANA BRNABIĆ: Hvala. Na član 6. amandman je podneo narodni poslanik Veroljub Arsić. Da li neko želi reč? Na član 7. amandman su zajedno podneli narodni poslanici Miroslav Aleksić, Borislav Novaković, Đorđe Stanković, Uroš Đokić, Nenad Milojičić, Ivana Rokvić, Ana Jakovljević, Ana Eraković, Aleksandar Ivanović, Snežana Rakić, Miloš Parandilović i Dragan Ninković. Da li neko želi reč? Izvolite, kolega Parandiloviću. 

MILOŠ PARANDILOVIĆ: Da li ste vi u stanju da pustite mene dva minuta da govorim po amandmanu ili niste? Hajde da razjasnimo to za početak. 

ANA BRNABIĆ: Po amandmanu čak i da vam, kao kolegi Ninkoviću, produžim par sekundi ako ne završite misao. 

MILOŠ PARANDILOVIĆ: Sve je to u redu. Pustite me da napravim uvod. Da bih napravio uvod, ja moram prvo da kažem ko ste vi i zašto se ovo briše. Trebali ste takvi da budete. 35/4 GD/MP 

ANA BRNABIĆ: Sve se slažem, samo probajte da to uradite u dva minuta. Da li može? 

MILOŠ PARANDILOVIĆ: Sve je u redu. Pustite me dva minuta da govorim. Znači, nemojte me seckati. Najmanji je problem ovde seckati. Ja se mogu ovako do sutra javljati, ali nije to rešenje ni meni, ni vama. Dakle, vi ne možete biti zadovoljni sa onim što ću ja da kažem i meni je to jasno. Da bih došao do poente amandmana morate me pustiti da napravim uvod. Meni je potrebno određeno zagrevanje. Dakle, da podsetim građane zemlje u kakvoj državi živimo, u kakvom mafijaškom sistemu mi živimo, da je ceo sistem napravljen tako da se skupina oko Vučića bogati. Vi čim čujete njegovo ime, vi trčite ka tasteru. Nema razloga za strah, bre, ljudi. Kada prođe ovo zlo vreme vi ćete poginjati glavu. Niko neće smeti da kaže da je bio član Srpske napredne stranke, a bogami ni SPS-a. Krićete se po državi, kao što se već sada vaši funkcioneri pojedini kriju po gradovima ili dolaze na protest ili šalju svoje prijatelje na protest. Svi kukaju i kažu – do ovde im je mafijanja. 36/1 BN/CG 17.00 – 17.10 Mislite da su građani ove Srbije potpuno poludeli, pa da veruju vašim glupostima koje servirate ceo božiji dan danas. Čim neko krene da priča o mafijaškim poslovima u ovoj zemlji, vi hop, cup na taster. I to vam je rešenje. Hajte da isključimo sve. Hoćete da sedite sami opet? To hoćete, da diskutujete, da zamazujete narodu oči ovde, da pričate budalaštine po ceo božiji dan, da nema niko da vam kaže da pričate budalaštine i besmislice. Da ministri sede ovde kao sužnji ovde, u Vladi koja je raspuštena, u kojoj je premijer podneo ostavku. Sede i pričaju tu. Oni donose neke predloge, a onda će Vučić da ih zameni za petnaestak dana i da postavi isto tako nove neke koji će da sede tako i da pričaju gluposti, a ove će da hapsi, tobož, a oni će da jadni da pristaju na to, da bi ih amnestirao za budućnost. 

ANA BRNABIĆ: Da li mogu da vas pitam samo nešto, pošto ste sada govorili punih dva minuta, na koje ste imali pravo po amandmanu, da li je ovo bio uvod ili amandman ili vaspitno obraćanje meni kao socijalisti i to autentično? Da vam kažem, biće mi, kako god mi bilo biće mi lakše nego vama. Ja iz jednog dresa i ako budem imali razlog da se stidim to će biti zato što sam bila dosledna. Ostavite se tih priča. Svaki put ćete dobiti dva minuta. Istina, sada ćete dobiti manje za uvod. Ovo ću tretirati kao da vam je bio uvod, a vi ćete o svim ostalim amandmanima govoriti u skladu sa tekstom koji ste predložili. Da li smo se civilizovano dogovorili o nastavku ovog rada? Hvala. Milenko Jovanov, pravo na repliku. 

MILENKO JOVANOV: Mislim da morate imati više razumevanja. Neće to moći. On je krenuo da se zaukćava. Zagrejan je došao, to je uredu. Imate jednu scenu u jednoj kultnoj domaćoj seriji „kamiondžije“ se zove, kada Čkalja piše sastav, pa je napisao jednu rečenicu. Onda ga ova pita, u večernjoj školi, ima tu i neke veze, pa ga pita dokle, kaže dok se ja zaukćem, pa ću onda da krenem. Ja mislim da moramo da imamo toleranciju za zaukćavanje. Da se zaukće, da on krene, treba da se zagreje mozak da krene da funkcioniše. Ovo do sada je bilo na nekom leru. Ja čekam da čujemo to što je sada epohalno. Ovo je sada samo zaukavanje, ovo je sada samo zagrevanje. Tek sledi najbolje. Nemojte da ometate molim vas, pustite neka priča čovek. Čekamo to najbolje da čujemo, pa možda i odgovorimo na nešto, možda nešto smisleno čujemo. Sumnjam, ali ko zna. Iznenađenja su razna u životu. Da pustimo mi to, da se on zaukće, pa da vidimo šta će da bude. Hajde da napravimo eksperiment, da vidimo, da gleda Srbija šta će da se desi kada se on zaukće. 

ANA BRNABIĆ: Kolega Jovanov, taman kada sam pomislila da sam naučila dobar deo ovog Poslovnika i naučila kako se ova sednica vodi, vi ste došli sa novim terminom zaukće. Sada ja moram da krenem ispočetka. Međutim, neću ispoštovati vašu molbu, moraće to vežbanje da se ostavi za negde drugo, a odavde ćemo svi u garantovanom vremenom po Poslovniku razgovarati samo o onome što je tema dnevnog reda. Vi ćete uvek dobiti pravo na repliku kada vaša poslanička grupa bude pomenuta. Kolega Parandiloviću ću uvek dati pravo kada bude imao amandman. Ne znam po kom osnovu ste sada u sistemu? Ne treba da nam objašnjavate, osim što ću vam reći da vas direktno nije pomenuo. Ne, zato što uporno pominjete i stranku i predsednika države. Vratite snimak. Sada nema veze. Idemo dalje. Na član 7. amandman su zajedno podneli narodni poslanici Aleksić, Novaković, Stanković, Đokić, Milojičić, Rokvić, Jakovljević, Eraković, Ivanović, Rakić, Parandilović i Ninković. Sada već imate pravo. Izvolite gospodine Parandiloviću.

MILOŠ PARANDILOVIĆ: Ja znam da ste vi bogovi humora iz SNS. Gospodine Milenko, što sam se nasmejao, svaka vam čast. Ja bi vama dao svaki put po dva minuta za ove doskočice. Da se uvede poseban član u Poslovniku - Milenkove doskočice i kada god digne onu ručicu, dva minuta mu dajte neka ispriča neku šalu da se ismejemo ovde. Zaista je čovek bog humora, nema tu šta. Ako dozvoljavate, ja bih pustio ovaj njegov snimak gde on priča o ovom šefu na pomen čijeg imena on traži replike. Mislim da bi to bilo korektno. I gospodin Jovanov je tražio. Bilo bi zanimljivo da čuju građani Srbije šta on misli o svom sadašnjem šefu. Valjda se ne stidi toga. Ako se ne stidi, ja sam tu da se još više ne stidi. Da budeš ponosan, i treba da budeš ponosan na to što si pričao o Vučiću, jer je to jedina rečenica u životu kad si bio u pravu, kad si SNS nazivao kriminalnom organizacijom, kao što ja sad činim. Kao što vidite, nisu svi na prodaju, gospodine Jovanov, nisu svi na prodaju. Pa, niko od vas tu ne sedi i ne veruje u to što priča. To je tragedija političkog sistema u ovoj zemlji. Od ministara, do poslanika, od državnih funkcionera, apsolutno niko ne veruje u to što priča. To je vaša najveća tragedija i vaša najveća kazna i pred Bogom i pred ljudima ove zemlje koju ste razvalili. Vi zasmejavate građane Srbije, kao da je nekome do smeha u ovoj zemlji. Sve ste razbucali, bre. Kako vam žive ljudi sa srednjom stručnom spremom, plata 50, 60 hiljada? I vi pričate o evropskom gigantu, kako ste zaposlili 500.000 ljudi. Pa, 500.000 ljudi više je pobeglo od kako ste vi na vlasti. To je epilog vaše vladavine. Koga zaluđujete, bre, više ovde? Sve ste razmontirali. Menja vas Vučić ko na rolerkosteru i vi se smejete. On vam na skupu kaže da vi ništa ne vredite, vi mu aplaudirate. E, s takvim ljudima mi danas komuniciramo ovde. Vi aplaudirate sami sebi da ništa ne vredite, jer zaista ništa ne vredite i sve će vas zameniti jednog po jednog, pa će i da vas hapsi. 

ANA BRNABIĆ: Hvala. Pravo na repliku Milenko Jovanov, pa po amandmanu Dušan Bajatović. Izvolite. 

MILENKO JOVANOV: Evo, zaukćava se, vidite da se zaukćava. Samo polako, stiže on, vidite, podiže temperaturu, crveni, viče, ide. Sad će on da dođe. Još malo, pa će da dođe do onoga šta je hteo da kaže. Moramo biti strpljivi, ne možemo mi sad da pustimo da on tako s neba pa u rebra upadne u Skupštinu i krene odmah da priča suštinu. Dakle, polako, jedno po jedno, da ga pustimo, jer ako krene da priča tako s neba pa u rebra, onda će ponovo da preti da će da se kastrira, da će ne znam ni ja šta da radi. Povrediće se čovek, nema smisla. Moramo biti pažljivi. Ja vas molim, predsednice, vi ste tolerantni i tolerantno vodite sednicu i stvarno, kapa dole za to, ali morate imati u vidu da imate posla s čovekom koji je izrazio volju da se kastrira, sam sebe. I svi mi moramo da vodimo računa o njemu da se ne povredi, da ne bude posle da mi budemo krivi zbog toga što je on sebi uradio. Dakle, to da li će biti njegova odluka ili neće, to je njegova stvar. To je ono kad je pričao da nije imao ništa sa SNS, pa mu pokazivali slike kako je bio na našim listama, kako je bio kandidat za poslanika, doduše, tamo na nekom 187. mestu, pa bio kandidat za odbornika, pošto priča o doslednosti, prvo bio kao kandidat SPO, pa onda bio kandidat jednog POKS, pa bio kandidat drugog POKS. Treći POKS nije imao, onda je postao sam sebi lider i ima tu još nekih par ljudi koji ga prate, koji ga zovu šefe itd. I to je stvarno uspeh u životu kad ti je ovo šef. Ali, nije to bitno. 36/3 BN/CG Moramo biti strpljivi, trpeljivi i moramo imati u vidu da je čovek sklon samopovređivanju i zato moramo paziti i kako s njim. Dakle, polako, da se on zaukće, pa ćemo onda da čujemo tu genijalnu misao, konačno. Evo, ja čekam, spremio sam se i da zapišem, evo, jer ja verujem da će to biti nešto što će ući u anale našeg parlamentarizma. To će biti onako šta je rekao Ivo Andrić ovde u ovom domu i šta je rekao ovaj ovde. Tako da, polako samo i doći ćemo mi do suštine. 

ANA BRNABIĆ: Razumela sam, hvala vam, da ne prekoračimo vreme. Razumela sam da mi treba strpljenja. Ja, nažalost, s godinama sve manje strpljenja imam. Kolega Bajatoviću, izvolite. 

DUŠAN BAJATOVIĆ: Ja sam se javio po Poslovniku, pošto mislim da treba da se zaštiti dostojanstvo Narodne skupštine. Mislim, stvarno je glupo da nam neko na neinteligentan način vređa inteligenciju. Član 107. Hoću da vam kažem da je jako interesantno da je sad ovaj Parandilović, koji je glasao protiv dnevnog reda, a vidim da su se spremali ili za bacanje bombi ili za opstruktivno učešće u dnevnom redu, jer su svi amandmani visokoumni i glase: „briše se“ i sad mi ne možemo da zaštitimo sebe od čoveka koji je ovde upao umesto bombe. Mene to jako zanima. 37/1 TĐ/LjL 17.10 - 17.20 Znači, smisleni nastupi, svi su amandmani - briše se, uleteo čovek kao nekontrolisani projektil ovde, vrlo inteligentno, učinili su veliki napor, kako to reče kolega Komlenski, pa vas ja molim da ne odustanete od svoje strategije. Ja tražim od Jovanova da prestane da daje ovakve savete. Ko neinteligentno vređa poslanicima inteligenciju, njemu treba oduzeti reč. Da dodam još na ono malopređašnje, ja sam bio socijalista i kao takav ću umreti, a đe je tvoj put, ja ne znam? 

ANA BRNABIĆ: Kolega Bajatoviću, ja nisam sigurno prekršila Poslovnik. Drugo, što se takođe sigurno nije dogodilo, a i neće, vi me poznajete bolje nego kolega Milenko Jovanov, ili bar duže, znate da sugestije bilo kog tipa teško utiču na moje odluke. Da slučajno ne želite da se izjasnimo o povredi Poslovnika pod okolnostima da zaista mislim da se nije dogodilo? Hvala vam. Nastavljamo dalje da radimo, uprkos svim vašim savetima i sugestijama. Na član 8. amandman su zajedno podneli poslanici Aleksić, Novaković, Stanković, Đokić, Milojičić, Rokvić, Jakovljević, Eraković, Ivanović, Rakić, Parandilović i Ninković. Reč ima Miloš Parandilović. Izvolite. 

MILOŠ PARANDILOVIĆ: Ja nisam znao do danas da može da se prijavi povreda Poslovnika i da se ne kaže koja je povreda u pitanju. Ali, zato ovde opozicionim poslanicima pritiskate to, kao na obaraču ste brzi. 

ANA BRNABIĆ: Član 107. niste čuli. 

MILOŠ PARANDILOVIĆ: Aha, jedva smo mu izvukli to iz usta. Sve je okej. Gospodine Bajatoviću, lako je živeti i umreti kao socijalista kad vam je mesečna plata visina jednog stana. To je top! Vi možete i 400 godina da živite, kao kornjača sa Galapagosa. Čemu sad to?

ANA BRNABIĆ: Pitate me čemu sad to? Morate da donesete listing svoje plate, pa da uporedimo, da bismo mogli na taj način da razgovaramo. Kolega Bajatoviću, dobićete opomenu, kao i kolega Parandilović, ako se ova vaša prepirka u sali nastavi, zbog koje ja ne mogu da radim. Ja vas molim da se svi zajedno uozbiljimo i počnemo da govorimo o amandmanima. Na član 8. amandman je podneo narodni poslanik Marijan Rističević. Izvolite. 

MARIJAN RISTIČEVIĆ: Dame i gospodo narodni poslanici, po pitanju obrazovanja, ja sam pokušao da obrazujem kolegu i rekao sam da je ova vlast koju je on okarakterisao krajnje negativno zaposlila 500 hiljada ljudi. Dokazi su sledeći. Statistika je matematika. Morate biti obrazovani da nešto poznajete iz matematike, ne morate biti samo, da tako kažem, kao narod, bezobrazni. Bilo je zaposleno 1.700.000 ljudi do 2012, sada je zaposleno između dva miliona i 200 i dva miliona i 300 hiljada. Očigledno da smo tu razliku zaposlili mi a ne Đilas. Takođe, treba biti obrazovan i znati da je BDP u tom periodu uvećan gotovo tri puta. Dakle, svake godine zaradimo tri puta više, stvorimo nove vrednosti, nego što smo to stvarali kada je onaj koji mu je kupio stranku bio vlast u ovoj državi. 37/2 TĐ/LjL Takođe, nije teško izračunati da je godišnji fond plata, što se viši u trgovanju i u saobraćaju povećan četiri puta. E, sada, osoba koja kaže - Probudila se Srbija, upadne ovde u 16.00 časova i kaže - Probudila se Srbija, trebala je probuditi prvo sebe. Očigledno da je sanjao Marinu Raguš i vreme je da se umije hladnom vodom, da bude pristojniji. Njemu se može pomoći, ali mora sarađivati. Hvala. 

ANA BRNABIĆ: Kolega Rističeviću, ni ovoga što govorite nema u vašem amandmanu. Ja vas molim! Na član 9. amandman su zajedno podneli narodni poslanici Aleksić, Novaković, Stanković, Đokić, Milojičić, Rokvić, Jakovljević, Eraković, Ivanović, Rakić, Parandilović i Ninković. Reč ima gospodin Ninković. Izvolite. 

DRAGAN NINKOVIĆ: Evidentno, ne znam da li namerno ili nenamerno, ne znate ili nećete da znate, Poslovnik o radu Skupštine, član 63 - amandmane koji su blagovremeno podneti predsednik Narodne skupštine upućuje predlagaču, narodnim poslanicima, nadležnom odboru, Vladi, koji će nepotpune amandmane odbaciti, sa uvredljivim sadržajem, itd, itd, da ne ponavljam. Znači, pošto hoćete da zamaskirate i slažete, amandmani nisu prošli odbor. 

ANA BRNABIĆ: Čekajte, ne možete tako. Ne može itd, itd, pročitajte sve lepo kako ste krenuli. 

DRAGAN NINKOVIĆ: Sve sam pročitao. 

ANA BRNABIĆ: Niste sve, preskočili ste. Nisam čula gde piše da amandmani moraju biti razmatrani na Odboru za ustavna pitanja? 

DRAGAN NINKOVIĆ: Kod vas ne mora ništa, vi možete da izglasate ovde, ali se šalju. 

ANA BRNABIĆ: Uvaženi kolega Ninkoviću, ja sam samo probala da sa vama razgovaram na temu šta se mora i ne mora. 

DRAGAN NINKOVIĆ: Ja vas pitam, da li je bar jedan amandman, jedan jedini amandman, došao u ovaj plenum a da nije bio na Odboru za zakonodavstvo i ustavna pitanja? Nije. 

ANA BRNABIĆ: To ne mogu da tvrdim. 

DRAGAN NINKOVIĆ: Nemojte tako, molim vas. Pokušavate da obmanete građane Srbije, pokušavate da prividno stvorite atmosferu da je ovde sve dobro i da radite po zakonu. Ljudi, ne radite po zakonu, kršite Poslovnik, kršite Ustav, juče ste ga prekršili, kršili ste kad ste usvajali budžet, konstantno se rugate Narodnoj skupštini i svim zakonima. Zato nam se i dešava to što nam se dešava. Ne poštujete zakone, ne poštujete procedure, padaju nam nadstrešnice na glavu zbog toga i to je vaš manir. To je ono što će vas kao Vladu pratiti i ostati u istoriji zapisano. Vlada koja ništa nije poštovala, ali je radila kako misli, jer ima većinu i samo zbog toga je.

ANA BRNABIĆ: Hvala. Na član 10. amandman je podnela ista poslanička grupa. Pitam kolegu Parandilovića i Ninkovića da li neko želi reč? Ima reč Miloš Parandilović. Izvolite.

MILOŠ PARANDILOVIĆ: Naravno da želimo, morate samo da budete strpljivi. Vi poštujete Poslovnik kad vam odgovara a kad vam ne odgovara, nije ni bitno, tumačite kako hoćete, a onda vam suflira koleginica šta treba da radite. A hvalite se kako sve znate. To je to, to je vaša Srbija, ova mafijaška družina koju ste stvorili, to je to. Kriminal koji cveta svaki dan, nadstrešnice koje nam padaju na glavu. Sad ste u Novom Sadu kopali trg onde, narušili konstrukciju Tanurdžićeve palate. Eto, to ste vi, veliki stručnjaci za sve. Nemojte slučajno da se čuje istina u ovom domu, nego odmah ka tasteru! Nemojte sekund jedan da dozvolite da se priča o vašem mafijanju u ovoj državi, odmah ka tasteru! I onda se hvalite kako ćete vi da ostanete članovi vladajućih stranaka dok ste živi. Vi da možete i posle života bi nastavili da funkcionišete u ovom sistemu, jer vam je odlično. Vama je super. Ministar uđe go ko pištolj a izađe kao milijarder. Zašto ne biste do smrti ostali u tome, ja ne vidim razlog što biste izlazili iz toga? A posebno kad nemate obraza i dostojanstva i kad dozvoljavate šefu države, koga nazivate voždom ili kako već, da vas gazi i da radi sa vama šta hoće, da biste se vi bogatili. Kad karakter izbaciš iz igre, onda vam je super. Vama naprednjacima je najbolje u ovoj državi. Vi se ovde savršeno snalazite. Napravili ste karakazan za građane. Svi su na ivici prosjačkog štapa, 50% nacije živi u bedi ili jako blizu bede. Vama je top. Ja vas razumem i kada se pojavi neko da vam to kaže u lice, vi hopa-cupa na obarač. Mnogo ste hrabri i veliki. Mislite da je demokratija to što imate većinu i možete da radite sa manjinom šta hoćete, jel? Najveća tragedija u svemu je što niste većina u ovoj zemlji. Posle ovih protesta, kada se sve ovo završi, verujte mi, ovde će granica morati da se zatvori, da se svedu računi sa ovom bandom koja je 13 godina krojila budućnost ove zemlje. Sa ovim mafijanjem 13-godišnjim. 

ANA BRNABIĆ: Nastavićete kod sledećeg amandmana, ionako su svi „briše se“. Shvatila sam da je svejedno, samo imate ambiciju da izgovorite to što ste naumili. Kolega Jovanov, pravo na repliku. 

MILENKO JOVANOV: Kratko samo o dve stvari. Prvo, što se tiče toga kako će svi koji su 13 godina, kao što reče kolega Marijan, osam godina je čovek bio tu, tako da će i njega neko da juri po zatvorenoj državi. To što je pobegao tamo ne znači da će biti aboliran. Druga stvar, pošto je kolega za razliku od ovoga koji urla ovde i priča kao da nije zdrav, koji govori. 

ANA BRNABIĆ: Nije lepo da nekome ko vam je rekao da ste mafijaš kažete da urla. Nemojte. 

MILENKO JOVANOV: Izvinjavam se. To je ovako neartikulisano puštanje glasa. 

ANA BRNABIĆ: Kolega Jovanov, ne terajte me da sad da budem. 

MILENKO JOVANOV: Dakle, član 155, pošto se čovek potrudio i nešto pokušava argumentovano da dokaže, stav jedan, dva, tri, četvrti – u Narodnoj skupštini nadležni odbori i Vlada dostavljaju izveštaj, odnosno mišljenje, po pravilu, u roku ne kraćem od pet dana pre dana početka sednice Narodne skupštine na kojoj se predlog zakona razmatra. 38/1 AL/LŽ 17.20 – 17.30 Sledeći stav - ako nadležni odbor ne dostavi izveštaj, odnosno vlada mišljenje o predlogu zakona, predlog zakona će se razmatrati i bez tog izveštaja, odnosno mišljenja. To važi i za amandmane. Tako da je to to. Hvala. 

ANA BRNABIĆ: Ja sam uporno molila da čujemo taj član do kraja. Nisu me kolege shvatile. Hvala vam, kolega Jovanov. 

DRAGAN NINKOVIĆ: Replika.

ANA BRNABIĆ: Na šta, gospodine Ninkoviću? 

DRAGAN NINKOVIĆ: Na neistinu.

ANA BRNABIĆ: Kolega Ninkoviću, ja vas molim, dobili ste šansu da po amandmanu objasnite. 

DRAGAN NINKOVIĆ: Direktno se obraćao.

ANA BRNABIĆ: On je čitao Poslovnik u odnosu na ono što ste rekli. 

ANA BRNABIĆ: Ja ću vama svakako dati reč i vi se možete javiti imate bezbroj amandmana koji se zovu - briše se, ali vas molim, ne terajte me da vam dam repliku bez osnova, a trenutno nema osnova za vašu repliku. Milenko Jovanov je čitao, odnosno citirao Poslovnik. Na član 11. amandma1n je podneo narodni poslanik Marijan Rističević. Na član 12. amandman su zajedno podneli narodni poslanici Aleksić, Novaković, Stanković, Đokić, Milojičić, Rokvić, Jakovljević, Eraković, Ivanović, Rakić, Parandilović i Ninković. Izvolite. 

DRAGAN NINKOVIĆ: Znači ne piše za amandman. Hajde da se ponovo vratimo. Član 163. - amandmane koji su blagovremeno podneti predsednik Narodne skupštine upućuje predlagaču zakona, narodnim poslanicima, nadležnom odboru, Vladi. Vi kažete - ne mora, gde piše da mora. Pa ako tako gledate onda predsednik Skupštine ne mora ništa, ne mora ništa. Za njega ne važi Poslovnik, za njega ne važi zakon, za njega ne važi Ustav. Ne mora, jer nigde ne piše da mora. Znači, nemojte da pokušavate krivotvorite. Ovi amandmani nisu prošli proceduru i to svima treba da bude jasno i ništa nije sporno. Treba samo da konstatujemo, nisu prošli proceduru, radimo kako hoćemo da radimo i to je u redu. Hvala. 

ANA BRNABIĆ: Da vam kažem važno je da mi radimo, pa taman i ako ste vi u pravu sa tim vašim tumačenjem koje nema mnogo osnova, ali hajde da se ne ubeđujemo. Piše to precizno. Na član 12. amandman je podneo narodni poslanik Veroljub Arsić. Veroljub Arsić, izvolite. Dva minuta. 

VEROLJUB ARSIĆ: Dame i gospodo narodni poslanici, evo sada vidim da pojedine kolege hoće da nas uče kako treba da radi Narodna skupština. Ja sam podneo amandman na član 12. Nadležan odbor se nije izjasnio i ne mora da se izjasni o amandmanu. Sada zamislite ovo, da Narodna skupština, narodni poslanici napišu Predlog zakona i upute u proceduru i da je nadležno neko ministarstvo za taj zakon i Vlada ne odgovori i ne da mišljenje na taj zakon, znači Narodna skupština neće da usvoji taj zakon. To mogu samo neznalice da tvrde. Usvojiće. Narodni poslanik sam jako dugo, ali moram da priznam kolegama sa druge strane. Za kratko vreme napisali su više amandman briše se nego ja za 25 godina poslaničkog staža. Toliko o tome, a od tih 25 12 je bilo u opoziciji i sva sreća što nisam ovako ponašao u opoziciji, jer danas sigurno ne bi bio narodni poslanik i sigurno nikada ni politička opcija kojoj sam tada pripadao ne bi bila na vlasti. 38/2 AL/LŽ Samo nastavite tako, pokažite, građanima Srbije kakvi ste, nekulturni, nevaspitani, kako vidite politiku, kako vidite svoje kolege poslanike, kako na kraju vidite i građane Srbije koje vređate da su sendvičari, da su botovi, da su nepismeni, da su potkupljivi, da su kukavice.

ANA BRNABIĆ: Kolega Arsiću, hvala. Na član 13. amandman su zajedno podneli narodni poslanici Aleksić, Novaković, Stanković, Đokić, Milojičić, Rokvić, Jakovljević, Eraković, Ivanović, Miloš Parandilović ima reč. 

MILOŠ PARANDILOVIĆ: Vi ste ovaj narod gurnuli u bedu, gospodine Arsiću, vi i vaš režim da biste vi ovde napravili dobre apanaže i da biste mafijali u ovoj državi. Gurnuli ste u bedu narod i te ljude koje nažalost vodite autobusima, trpate ih tamo i ponižavate i delite im.

ANA BRNABIĆ: Na član 14. amandman su zajedno podneli narodni poslanici. 

VEROLJUB ARSIĆ: Replika.

ANA BRNABIĆ: Na šta replika, ljudi? Jel stvarno, kolega Arsiću, mislite da ovo zaslužuje odgovor? Ako vi stojite na stanovištu da ovakva uvreda zaslužuje odgovor zbog koje sam ja isključila mikrofon, ja ću vam dati reč. Izvolite. 

VEROLJUB ARSIĆ: Evo sad upravo pokazujemo kako mišljenje oni imaju o građanima Srbije. Sada su imali priliku građani Srbije da vide šta misle oni koji navodno njih predstavljaju. Ja neću da spominjem ni stotine hiljada zaposlenih, ni tri puta veće plate i više od dva puta veće penzije. Samo hoću da kažem da i ovaj primerak ovde je išao na mitinge SNS i tetku vodio, i tetku, i avanzova za apanaže. Uzimao apanaže. Samo da vidim kolike je on to dobijao, pa ako to tvrdi neka siđe među građane Požarevca koji kreću na miting da im kaže da je on dobijao novac za apanaže od SNS, da vidite kako će da prođe. 

ANA BRNABIĆ: Nastavljamo dalje. Na član 15. amandman su zajedno podneli narodni poslanici Aleksić, Novaković, Stanković, Đokić, Milojičić, Rokvić, Jakovljević, Eraković, Ivanović, Rakić, Parandilović i Ninković. Miloš Parandilović ima reč. Napominjem da ću vas isključiti čim počnete da vređate svoje kolege. Vi ste imali dilemu zašto to radim. 

MILOŠ PARANDILOVIĆ: Isključite vi vašeg kolegu koji to isto radi. 

ANA BRNABIĆ: Čim počne da vas vređa, ja ću njega isključiti. 

MILOŠ PARANDILOVIĆ: Isključite vi njega, a ne da njemu dozvoljavate minut i po da odgovara na mojih 15 sekundi, ako hoćete da vodite ovaj parlament kako treba i kako dolikuje, a ne da budete na strani ovog režima, jer ćete vi, gospođo Paunović, tako sutra biti na strani ovog drugog, samo da ste vi tu. To je najbitnije i sada vi tražite neko poštovanje. Šta treba da pričam sa Šešeljevim slugom koji je ovde bio sve od radikala do naprednjaka i njegove besmislice kada odgovara i priča o nekom Požarevcu, a veze nema sa Požarevcem. Prvo moraš da se informišeš kolega, a ne da pričaš napamet i bezveze i da lupetaš gluposti. Ja sam iz Priboja, a ne iz Požarevca. Ne znaš ti ni odakle si. 38/3 AL/LŽ Dakle, ovo je država koju ste vi stvorili, ovo je klima. Obespravili ste ljude, gurnuli ih u bedu i sada sa njima manipulišete, sa vašim najlojalnijim članovima koji žive na ivici egzistencije, penzionerima. Trinaest godina im ispirate mozak preko televizija sa nacionalnom frekvencijom i RTS koji ste stavili u džep. Držite dva penzionera koji upravljaju RTS, onog Stefanovića i Bujoševića, koji su davno trebali da u penziju idu, da biste mogli da upravljate sa njima tako ucenjenim i držite zaključane sve televizije. Lobotomizirate narod u ovoj zemlji i onda ih ponizite, obespravite, sve im uzmete, dovedete ih do prosjačkog štapa i onda im kažete – evo dve hiljade, ajte sa nama u, ne znam ni ja, Mitrovicu ili gde ih sve vodite, Suboticu. Ponižavate svoj sopstveni narod. Zbog toga ćete odgovarati pred sudom istorije i pred Bogom. Ministri, ako vam je dosadno, izađite, nemojte da se šetate ovde dok poslanici govore. 

ANA BRNABIĆ: Gospodine Parandiloviću, moj je posao da se obraćam ministrima, a ne vaš. Vaš je posao da branite vaše amandmane koji se sadrže u dve reči – briše se. Vaš je posao, gospodine Parandiloviću, i da zaštitite građane koji su glasali za vas. Nije vaš posao da tumačite mene, ali bi mogao da bude vaš posao i objašnjenje kako ste kada ste znali sve te mane gospodina Arsića na primer bili zajedno sa njim u istoj partiji. To pitanje za vas. 

MILOŠ PARANDILOVIĆ: Nemoj da lažeš.

ANA BRNABIĆ: Evo – nemoj da lažeš. Ljudi kažu vi ste bili u SNS. To oko sendviča ćete morati da rešite neki drugi put. Poslovnik, Milenko Jovanov. Sigurna sam, napravila sam grešku. Izvolite, kolega Jovanov. 39/1 MO/JG 17.30 – 17.40 

MILENKO JOVANOV: Dakle, na sednici Narodne skupštine nije dozvoljeno neposredno obraćanje narodnog poslanika drugom narodnom poslaniku. Malopre se čovek obratio Ani Brnabić, ona je narodni poslanik. Vikao na Anu da vodi loše sednicu, niste čuli? Nije se obratio vama, kaže Ani Brnabić. Dakle, kada je završio sa Marinom Raguš, kada je raskrstio sa Marinom Raguš i njenim vođenjem sednice, prešao je sada na Anu Brnabić i njeno vođenje sednice. Ja vama govorim za razliku od kolege Bajatovića koji misli da treba oduzeti reč ovom čoveku, da moramo biti pažljivi i nežni i oduzeti mu oštre predmete i voditi računa da se ne povredi. Hvala. 

ANA BRNABIĆ: Kolega, Jovanov mi smo zreli za promenu Poslovnika i ja očekujem aktivno učešće i vas i kolege Bajatovića da biste dodali te svoje talente, no racionalnosti, a vi tu empatiju koju generalno imate prema ljudima i popravite sve ono o što se ja često ogrešim, ako dobro razumem. Pošto ja odlučujem o tome šta rade ministri, reč dajem ministru Martinoviću. Izvolite. Hoćemo li se izjasniti po amandmanu? Hoćemo kada bude bio dan za glasanje kolega Ninkoviću sada još uvek raspravljamo o amandmanima. Hoćemo li se izjasniti o povredi Poslovnika mislite? To je rekao ne, niste ga ispratili. Ne moram ja da ga pitam, on taj Poslovnik zna dovoljno da ume sam na kraju da kaže da li hoće ili neće? Nemojte samo vi da se sekirate za to vođenje. Ministru Martinoviću, oprostite. Imate reč. 

ALEKSANDAR MARTINOVIĆ: Dame i gospodo narodni poslanici, sećam se pre dosta godina je Tomislav Nikolić u Narodnoj skupštini rekao da veterinari ovakvima nešto urade da bi se malo smirili i mislim da je čovek bio potpuno u pravu. U kontekstu onoga što se juče dešavalo u Narodnoj skupštini, u kontekstu činjenice da je pre nekoliko dana izrečena prvostepena presuda protiv Milorada Dodika predsednika Republike Srpske zbog .. Mogu da ponovim? 

ANA BRNABIĆ: Kolega, Martinoviću da bila bih vam zahvalna, oprostite. 

ALEKSANDAR MARTINOVIĆ: Da, da mogu da ponovim, pa Toma Nikolić je pre dosta godina, ja sam tad bio mlad poslanik rekao da u ovakvim situacijama veterinari nešto čine da bi se taj neko malo smirio. I sada shvatam da je čovek bio potpuno u pravu. 

ANA BRNABIĆ: Gospodine, Martinoviću i ovo je za opomenu. Ja vas molim, uprkos svemu što smo čuli kao kvalifikaciju svih nas, hajde da pokažemo da se razlikujemo. Hvala vam. 

ALEKSANDAR MARTINOVIĆ: Ja sam citirao sam, citirao sam.

ANA BRNABIĆ: Nemojte, molim vas, hajde da povučemo razliku sve smo videli juče. Hvala vam. 

ALEKSANDAR MARTINOVIĆ: Citirao sam gospođo Paunović, a nekako je znate, veterina u nadležnosti Ministarstva poljoprivrede tako da mislim da imam pravo da o tome govorim. E, sada u kontekstu činjenice tu sam stao, dakle, u kontekstu činjenice da je pre nekoliko dana izrečena presuda Miloradu Dodiku, u stvari presuda srpskom narodu i presuda Republici Srpskoj. 39/2 MO/JG Želim da pitam političko Sarajevo, želim da pitam njihove sponzore, kosponzore kako ih sve zovu, pošto se 2025. godine dakle u ovoj godini navršava deset godina od pokušaja ubistva predsednika Republike Aleksandra Vučića u Srebrenici, dokle se stiglo sa istragom protiv onih koji su pokušali da ubiju u to vreme predsednika Vlade Republike Srbije gospodina Aleksandra Vučića u Srebrenici? Neka ne misle da smo mi to zaboravili. Kao što smo ponosni na činjenicu da je Aleksandar Vučić te 2015. godine izašao iz Srebrenice podignute glave, nije hteo da je spusti ni u trenutku kada su na njega bacali kamenice i kada su pokušali da ga ubiju. Dakle, imamo presudu protiv Milorada Dodika zbog navodnog nepoštovanja odluka Visokog predstavnika Međunarodne zajednice u Bosni i Hercegovini, pitamo šta je sa presudom protiv onih koji su hteli da nam ubiju predsednika države, koji su hteli da ubiju čoveka u kome svi Srbi vide svog predsednika? Gospodin koji je maločas govorio kaže Aleksandar Vučić da kaže narodnim poslanicima, da kaže ministrima, da kaže državnim funkcionerima da sede 400 sati, 400 dana, oni bi sedeli. Pa da, sedeli bi. On ne može da nađe nijednog kome da kaže sedi minut, a Vučić može da nađe na stotinu i na hiljade. Mislim da i to govori o tome koliko ko vredi u političkom smislu. Hteo sam nešto da kažem juče, ali sam zaboravio, pa ću na to da se osvrnem danas. Đilas je, ako ste primetili juče skinuo sako, znači to je takva stipsa da je nagovorio ljude da bacaju bojne otrove, suzavac, farbu, da nas prskaju prahom iz PP aparata, ali je ako ste primetili juče skinuo sako da slučajno njegovo skupoceno odelo ne bude oštećeno pa je ostao samo u košulji, ali to je jedan detalj. Juče su najekstremniji bili ljudi Miloša Jovanovića iz poslaničke grupe NDSS i POKS. Dakle, ljudi koji se zalažu, makar verbalno se zalažu za obnovu kraljevine. Oni kažu da ne valja republika, da ne valja Aleksandar Vučić, da je diktator, da ugrožava prava, pa je zbog toga Srbija ustala, pa su eto i oni ustali i treba kažu da se obnovi Kraljevina Srbija. Juče su tu koliko sam uspeo da vidim razvili onu monarhističku zastavu i time takođe poslali poruku građanima Srbije da su oni za kraljevinu. Nemam ništa protiv, to je legitiman politički stav. Međutim, setio sam se jednog zakona koji je donet u vreme kada je naša država bila kraljevina. Sada samo da uporedite kakva prava ima opozicija u vreme tog velikog diktatora Aleksandra Vučića, a kako je bilo u vreme kada je državom vladao kralj, za šta se oni navodno zalažu. U julu 1921. godine komunista Alija Alijagić ubio je u Delnicama ministra unutrašnjih poslova Milorada Draškovića. Kralj, žao mi je što nije tu gospodin Vojislav Mihajlović, on je unuk Draže Mihajlovića, čoveka koji je do kraja svog života bio veran kralju i otadžbini, kralj je u to vreme još uvek bio živ, Petar Prvi Karađorđević, preko ministarskog saveta je izdejstvovao da se u Narodnoj skupštini donese zakon o zaštiti javne bezbednosti i poretka u državi. Imam taj zakon i sada ću da vam pročitam nekoliko članova, pa vi dame i gospodo narodni poslanici i vi građani Srbije razmislite da li bi vam bilo bolje pod režimom Aleksandra Vučića, tim velikim diktatorom koji tlači narod, koji ugnjetava, koji ne da plate, koji ne da penzije, ispira mozgove itd. koji nas tretira kao robobe ili bi vam bilo bolje pod ovima koji su nas juče gađali bojnim otrovima, suzavcem, šok bombama i koji kažu da su za kralja. Evo kako je bilo za vreme kralja. 39/3 MO/JG Član 1. Zakona o zaštiti javne bezbednosti i poretka u državi – kao zločinstvo u smislu kaznenog zakona smatraće se i ova dela: pisanje, izdavanje, štampanje, rasturanje knjiga, novina, plakata ili objava kojima se ide na to da se ko podstrekne na nasilje prema državnim vlastima, predviđenim Ustavom ili uopšte da se ugrozi javni mir ili dovede u opasnost javni poredak. 40/1 MZ/IR 17.40 – 17.50 Ovo važi i za svaku pismenu ili usmenu, komunističku ili anarhističku propagandu, a ovde je ima koliko hoćete, od novembra meseca prošle godine, ili ubeđivanje drugih da treba promeniti politički ili ekonomski poredak u državi zločinom, nasiljem ili ma kojom vrstom terorizma. Svaka, da kažem, slučajnost sa onim što se juče desilo je, naravno, namerna. Tačka 2. Zakona o zaštiti javne bezbednosti i poretka u državi donetog u vreme Kraljevine: „Organizovanje, potpomaganje ili postajanje članom kakvog udruženja koje bi imalo za svrhu propagandu komunizma, anarhizma, terorizma ili udruženja za nelegalno ili neparlamentarno prigrabljivanje vlasti, kao uopšte ono što se sadrži u prednjoj tački“. Dakle, ljudi nacrtali ono što se dešava od novembra meseca, neparlamentarno preuzimanje vlasti. Da ne čitam sve. Član 3. Zakona o zaštiti javne bezbednosti i poretka u državi donetog u vreme kada smo bili Kraljevina: „Državna politička vlast tražiće od najbližeg komandanta vojsku radi održavanja javne bezbednosti kad god se pokaže da u kojem konkretnom težem slučaju nisu za to dovoljni njeni organi lične ili imovne bezbednosti“. I jedan član, videćete, kao da je napisan za ono što se juče desilo. Član 7: „Ko rasprskavajuće materije ili sprave ili oruđa potrebna za njihovo spravljanje gradi ili drugoga upućuje kako da ih načini, nabavi, čuva ili ih drugome prodaje, mada zna ili mora držati da su sve one određene da se upotrebe za izvršenje kakvog zločinstva, pored onih pobrojanih u članu 1, kazniće se robijom“. Član 8: „Ko je ovlašćen da drži rasprskavajuće materije, pa ovim rukuje protivno postojećim pravilima i naredbama nadležnih vlasti i s tim prouzrokuje kakvu štetu ili opasnost po imovinu, život ili zdravlje drugih, kazniće se robijom, a u osobito ovakvim slučajevima zatvorom“. Dakle, postojala je razlika između robije i zatvora, u vreme kada je državom vladao kralj, za šta se oni, navodno, zalažu. Član 12, i tu ću da završim sa citiranjem ovog zakona: „Ko na javnim zborovima, u otvorenim ili zatvorenim prostorima, ili inače ma gde, nosi ili iznosi“, pazite, nacrtano za ono što se dešava od novembra meseca i za ono što se dešavalo juče u Narodnoj skupštini, krvave šake, „nosi ili iznosi ma kakve znake, zastave ili natpise, kao znak pozivanja ili podstrekavanja da se stvori javno mišljenje da postojeći pravni poredak treba zameniti drugim putem prevrata, rušenjem privatne svojine ili uništavanjem javnoga mira, kazniće se zatvorom najmanje godinu dana ili novčano do 50.000 dinara, ili obema kaznama“. E sada, dame i gospodo narodni poslanici, žao mi je što nisu tu ljudi poput Miloša Jovanovića, Voje Mihajlovića i drugih, da ih pitam da li bi im bilo bolje da se primeni zakon donet u vreme Kraljevine, za koju se oni navodno zalažu. Vidim, juče su nam bacali suzavac pod monarhističkom zastavom, ili im je ipak, čini mi se, malo bolje pod tim navodno diktatorskim režimom Aleksandra Vučića. Niti ih ko tera na robiju, ni u zatvor, niti ih novčano kažnjava, niti ih zabranjuje, nego je prema njima veoma, veoma tolerantan i poziva sve nas da stoički istrpimo sve ono što ste svi vi zajedno sa nama iz Vlade juče zaista stoički i junački istrpeli. Šta hoću da vam kažem? Da poručim njima, koji ovo možda prate, ma, molite Boga da Vučić još dugo, dugo vlada Srbijom, jer prema vama, takvima kakvi ste, rušiteljima države, niko ne bi bio toliko tolerantan kao taj čovek. I ja mu skidam kapu na tome koliko srce ima, koliku dušu ima i koji je prag njegove tolerancije da istrpi sve ono što svi građani Srbije, ogromna većina građana Srbije trpi od novembra meseca prošle godine, teror jedne ubedljive političke i intelektualne manjine u Srbiji. 40/2 MZ/IR Dakle, pokazao sam vam koliki su to licemeri. Kažu – mi smo za kralja. Onda morate da budete i za kraljeve zakone. Onda nema suzavca u Narodnoj skupštini, onda nema šok bombi, onda nema praha iz protivpožarnih aparata, onda nema zastava sa krvavim rukama i krvavim šakama u Narodnoj skupštini. Nego ima robije, ima zatvora, ima novčanih kazni, ima zabrane onoga što zapravo jeste i što su juče demonstrirali – politički terorizam. Ali upravo zbog toga što smo tolerantni, na čelu sa Aleksandrom Vučićem, prema njima, mi pokazujemo kakva je razlika između te većinske, normalne, pristojne Srbije i njih koji nikakve ideje nemaju, sem nasilja, terora i pokušaja protivpravnog, protivustavnog preuzimanja vlasti. Inače, jedva čekam da se oni vrate u Narodnu skupštinu. Mi smo juče pokazali da ih se apsolutno ne plašimo, da nije uspeo pokušaj da se prekine sednica Narodne skupštine, a mogli ste i danas da čujete da su, u stvari, priznali da im je to juče bio cilj, jer oni danas jadikuju zašto Ana Brnabić juče nije prekinula sednicu. Kažu – nije bilo uslova. Ne, nego je to bio njihov plan, odnosno plan njihovih mentora, da se pokaže na delu da je Srbija stala, a Srbija nije stala. Pokazali smo juče svi zajedno, i vi narodni poslanici i mi članovi Vlade, da Srbija nije stala i da Srbija ne sme da stane i da ćemo Srbiju snažno, na čelu sa našim predsednikom, da poguramo napred. Još jedanput na kraju, pitanje za političko Sarajevo, pitanje za njihove sponzore i kosponzore, pitanje za visokog predstavnika međunarodne zajednice u Bosni i Hercegovini, ako su oni to zaboravili, mi nismo – ko je hteo da nam ubije predsednika Vlade, sadašnjeg šefa države u Srebrenici, u julu 2015. godine? To pitanje ćemo postavljati svaki put, dok na to pitanje ne dobijemo odgovor. Jer ne može biti da su Srbi za sve krivi, a da niko ni za šta nije kriv kada su u pitanju srpske žrtve. Nama su hteli da ubiju predsednika Vlade. Kao što su komunisti ubili u Delnicama Milorada Draškovića, ministra unutrašnjih poslova Kraljevine SHS, takva ista sudbina trebalo je da zadesi i Aleksandra Vučića. Na desetogodišnjicu pokušaja njegovog ubistva, ja ću stalno, dok god budem imao mogućnosti ovde u Narodnoj skupštini, baš zato što je 2025. godina, zato što se navršava 10 godina od pokušaja ubistva predsednika Vlade, koji nije sagnuo glavu pred ruljom, kao što je juče bila ovde u Narodnoj skupštini, i kao što vi niste sagnuli glavu, dakle, u ime svih nas, u ime većinske Srbije, postavljaću pitanje ko je hteo da nam ubije predsednika Vlade u Srebrenici, u julu 2015. godine. 

ANA BRNABIĆ: Hvala, ministre Martinoviću. Reč ima ministarka Adrijana Mesarović. Izvolite. 

ADRIJANA MESAROVIĆ: Zahvaljujem, predsedavajuća. Poštovani narodni poslanici i poštovani građani Republike Srbije, ja ću kratko samo, svakako je kolega Martinović postavio daleko značajnije pitanje, ja ću postaviti kratko pitanje pred svim narodnim poslanicima, a tiče se donošenja Zakona o centralnoj evidenciji stvarnih vlasnika. Zašto se plašimo donošenja tog zakona? 41/1 JJ/MJ 17.50 – 18.00 Zašto se plašimo da konačno postoji centralna evidencija stvarnih vlasnika? Zašto se plašimo da se donese zakonodavni okvir putem kog će se definisati viši nivo tačnosti, istinitosti i celovitosti podataka o stvarnim vlasnicima? Zašto se plašimo da još jednim zakonodavnim okvirom utičemo direktno na smanjenje pranja novca i svakako finansiranje terorizma? Zašto se plašimo da vidimo tajkune koji su vladali do 2012. godine ovom zemljom šta je njihova stvarna imovina? Zašto se plašimo kako će oni evidentirati svoju imovinu i što će se na istinit i celovit i tačan način prikazati šta je to sve što su ukrali do 2012. godine od građana Republike Srbije? Naravno da je ovaj zakonodavni okvir i Predlog zakona, poštovani narodni poslanici, koji se nalazi pred vama, usklađen sa dve evropske direktive i sa preporukama 24. i 25. Naravno, da su određeni amandmani podneti da bi obesmislili u celosti ovaj zakonodavni okvir, ali treba da se radujemo donošenju ovakvih zakonodavnih okvira, a ne da se plašimo i da bojkot upravo ne ostane i povišeni tonovi određenih prethodnih govornika u momentu baš kada diskutujemo u ovom zakonodavnom okviru. Očigledno se plašimo donošenja takvog zakonodavnog okvira i svega onoga što će da usledi kada poštovani narodni poslanici ukoliko se izglasa ovaj Predlog zakona isti stupi na snagu i počne da se primenjuje i kada vidimo šta je to kada se evidentira imovina, odnosno kada se evidentira stvarno upravljanje, stvarnih vlasnika nad preduzećima i pravilnicima koji su registrovani na teritoriji Republike Srbije. Hvala. 

ANA BRNABIĆ: Hvala. Reč ima prvi potpredsednik Vlade, Siniša Mali. 

SINIŠA MALI: Hvala puno. Poštovani građani Srbije, poštovani narodni poslanici, imali smo prilike tokom današnje rasprave da čujemo i neke proizvoljne i netačne podatke i kada je visina penzija u pitanju i kada je visina minimalne zarade u pitanju u Republici Srbiji, visina prosečne plate. Takođe, želim da sa vama podelim nekoliko činjenica kada su stvari koje su najvažnije za životni standard građana Srbije u pitanju. Jedan od stubova rasta našeg BDP-a jeste rast životnog standarda. Mislim da smo svi svesni i golim okom može da se vidi koliko se Srbija promenila u poslednjih nekoliko godina uprkos ogromnoj krizi, krizi globalnih svetskih razmera koje je krenulo još 2020. godine. Setite se samo korone 2020. godine, ceo svet je stao, suočio sa nikada većom zdravstvenom krizom i 2020. godine i 2021. godine kumulativno Srbija je bila u te dve godine kumulativna najbrže rastuća ekonomija u Evropi. Na te izazove koji se odnose na koronu reagovali smo tako da smo bili prva zemlja u kontinentalnom delu Evrope koja je obezbedila sve četiri vakcine za svoje sugrađane. Prva, ljudi su iz inostranstva da vas podsetim, dolazili ovde da prime vakcinu, jer u svojim zemljama to nisu mogli. Za samo šest meseci izgradili smo tri potpuno nove kovid bolnice, spasili hiljade života, pomogli privredi da vas podsetim takođe sa isplatom sedam, osam ili devet minimalnih zarada, 2,5 milijardi evra garantna šema jeftinih subvencionisanih krediti našim preduzećima koji su spasli preduzetnike mikro, mala i srednja preduzeća. Mi smo uradili ono što ni jedna ekonomija u Evropi nije uradila u to vreme, a da vas podsetim u to vreme i u Evropi i u Americi milioni ljudi su ostali bez posla. Fabrike su bile zatvorene. Mi smo taj scenario izbegli, a paralelno sa tim smo takođe uticali na to da podignemo i održimo životni standard građana Srbije, ako se sećate isplatili smo svima onima koji su to želeli i po prvih 100 evra pomoći. 41/2 JJ/MJ Nakon toga smo podržavali i nezaposlene i mlade i majke, sve one kojima je bila potrebna pomoć, podržavali smo iz našeg budžeta, od naše države, narodnim novcem. Ono što smo uspeli da uštedimo, da sačuvamo, da napravimo podelili smo sa građanima upravo kako bi Srbiju te 2000. i 2001. godine izvukli iz krize. Da ne zaboravimo 2022. godinu došao je rat u Ukrajini, konflikt koji je poremetio potpuno sve odnose u Evropi, u svetu, poremetio celo energetsko tržište. Sećate se tada su govorili i plašili nas da neće u Srbiji biti ni grejanja, neće biti struje, mi ćemo se svi smrznuti te zime, ali jedan čovek, naš predsednik Aleksandar Vučić rekao je nema predaje. Kao što je rekao i za vreme korone i borili smo se i izborili tako da je bilo i dovoljno gasa, bilo je dovoljno struje, da smo sačuvali svoju samostalnost, nezavisnost, da nismo uveli sankcije Ruskoj Federaciji iako su stalno spočitavali Vučić hoće to da uradi, evo sledeći mesec, sledeće nedelje, nakon sledećih izbora itd, i sa svim mogućim i nemogućim izazovima poštovane dame i gospodo uvaženi građani Srbije, Srbija se na pravi način izborila. Došli smo do toga da prošle godine, 2024. godine, u ovom trenutku smo druga najbrža rastuća ekonomija u Evropi, prva smo bili do pre nekoliko dana, prestigla nas je i Malta, zbog izuzetno dobrih rezultata u turizmu. Mi nemamo more, zato imamo grane koje nam rastu, a rastu nam i prehrambena industrija i turizam i finansijske usluge. Dakle, svaka moguća privredna grana nam raste. Zašto sam to naveo i započeo svoje obraćanje kao uvod. Dakle, rast tog BDP koji je osnova stabilnosti, koja govori o veličini, snazi jedne ekonomije, koji je osnova za kapitalne investicije, ulaganje u putnu infrastrukturu, u železničku infrastrukturu, podizanje plata, podizanje penzija. Osnova tog rasta bile su tri stvari. Jedno, rast domaće tražnje i ne kaže to Siniša Mali, to kaže MMF, to kaže izveštaji kreditnih rejting agencija, da smo u proteklih par godina se uvek trudili i uspevali u tome da podignemo i plate i penzije i minimalnu zaradu iznad nivoa inflacije koju smo da vas podsetimo u međuvremenu takođe i pobedili i sveli je na razumne mere 3% plus minus 1,5%, kao što je to i target NBS. Dakle, rast domaće tražnje, za razliku recimo od Nemačke, gde upravo ne podizanje plata i penzija je dovelo do toga da je Nemačka prošle godine imala pad svog BDP, od čak 0,2%. Mi porasli 3,9%, jedna Nemačka pala 0,2%, pa nije to slučajno, to je rezultat odgovorne ekonomske politike koju sprovodi Vlada Republike Srbije i naš predsednik. Dodatno na to, od 2018. godine, a zašto od 2018. godine? Zato što je 2018. godina prava rekao bih, normalizovana godina nakon teških godina fiskalne konsolidacije od 2014. do 2017. godine, upravo zbog izuzetno loše situacije i bankrota koji nam je ostavila prethodna vlast. Od 2018. godine pa do prošle godine, stubovi našeg rasta, domaća tražnja, dakle, rast penzija, rast plata, rast izvoza i rast investicija. Rast investicija u proseku od 2018. godine je 9,7%. Rast izvoza u proseku 7,7%, to su izuzetne cifre, nikada u istoriji nismo imali tako stabilne cifre gde nam rastu investicije koje podižu kvalitet infrastrukture, podižu kvalitet života građana Srbije i čine našu ekonomiju konkurentnijom, atraktivnijom. 42/1 VS/MP 18.00 – 18.05 Sa druge strane, vidite u porastu izvoza, vidite opravdanost svih onih fabrika koje smo otvorili i ogromnih priliva stranih direktnih investicija koje smo imali i koje su bile krunisane prošle godine sa 5,2 milijarde evra, nikada većim stranim direktnim investicijama i uz dobijanje po prvi put u istoriji investicionog kreditnog rejtinga, to vam dovoljno govori o situaciji u kojoj se nalazi naša ekonomija, i odgovorno ekonomskoj politici, koju sprovodimo već godinama unazad. Što se tiče plata, u petak je izašao poslednji podatak Zavoda za statistiku RS, dakle prosečna plata da ne pogrešim u Srbiji, u dinarima je 108.312 dinara. To je negde 926 evra. Poređenja radi u decembru 2012. godine, kada su ovi iz opozicije koji se sada javljaju, spočitavaju nam nešto i njihovi koalicioni partneri vodili Srbiju, prosečna zarada u Srbiji bila je 329 evra, u njihovo vreme, a 926 evra danas, a do kraja ove godine, kao što smo i obećali prosečna zarada u Srbiji biće preko 1000 evra i to je obećanje koje smo dali kroz program Srbije 2025, i to obećanje ćemo ispuniti. Da li to znači da smo srećni i zadovoljni sa visinom plata, ne nismo, ali imamo skoro punu zaposlenost i kao što ste videli kada uporedite 926 i 329 evra, jasna je skoro tri puta veća razlika, samo za 12, 13 godina u izuzetno teškim uslovima i fiskalne konsolidacije i svih izazova o kojima sam govorio malopre. Kada je penzija u pitanju, sa povećanjem penzije u decembru mesecu prošle godine od 10,9% prosečna penzija u dinarima danas je 50.683 dinara. To je 436 evra. Prosečna penzija u decembru mesecu 2012. godine bila je 202 evra, odnosno tačnije 23.563 dinara, 23.563 u njihovo vreme 50. 683 dinara danas. Pri tome da vas podsetim u junu 2012. godine na računu budžeta nije bilo ni za isplatu penzija. Dakle, potpuno je država bila opljačkana, svedena na bankrot državu. Danas penzije rastu iz godine u godinu, stabilne su, bezbedne su i to je još jedan uspeh naše ekonomske politike. Konačno, kada govorimo o minimalnoj penziji ne računajući poljoprivredne penzije, minimalna penzija je bila u decembru mesecu prošle godine 27.712 dinara, što je 237 evra. Minimalna penzija u njihovo vreme, dame i gospodo bila je 12.898 dinara, 12.000 u njihovo vreme 28 hiljada skoro danas. Ne kažem da smo zadovoljni. Radimo na tome da iz godine u godinu podižemo visinu penzija, da budu naši penzioneri srećniji i zadovoljniji uz jedno veliko hvala njima na svemu onome što su uradili za našu zemlju. Ali, velika je razlika i kažem u uslovima izuzetno teške globalne ekonomske situacije Srbija je pokazala svoju snagu. Naša ekonomska politika je pokazala svu svoju odgovornost i mi ćemo nastaviti da se borimo za svakog našeg građanina u smislu porasta njegovog životnog standarda. Podsetiću vas „Srbija 20-27“ nama je cilj da do decembra 2027. godine penzija prosečna u Srbiji bude čak 650 evra, minimalna zarada 650 evra, a prosečna plata 1400 evra i sada uporedite visinu tih plata sa punom zaposlenošću u odnosu na period 2008. – 2012. godine, kada smo ostali bez pola miliona radnih mesta, 25,9% bila je stopa nezaposlenosti, dakle svaki četvrti u Srbiji nije imao posao, onaj ko je imao posao, imao je minimalnu zaradu od 15.700 dinara u njihovo vreme, a minimalnu penziju od 12.898 dinara i danas se našli takvi da nam spočitavaju kako treba voditi ekonomiju i kako treba voditi računa i pokazati brigu o građanima Srbije. Imali ste vašu priliku, hvala vam puno i ne dao Bog da se ikada vratimo u vaše vreme. Hvala vam. 

ANA BRNABIĆ: Poštovani narodni poslanici, poštovane kolege, sa ovim završavamo rad za danas i nastavljamo ujutro u 10,00 sati.
SNEŽANA PAUNOVIĆ: Dobar dan svima. Poštovane dame i gospodo narodni poslanici, nastavljamo rad sednice Prvog vanrednog zasedanja Narodne skupštine Republike Srbije u Četrnaestom sazivu. Na osnovu službene evidencije o prisutnosti narodnih poslanika, konstatujem da sednici prisustvuju 101 narodni poslanik. Radi utvrđivanja broja narodnih poslanika prisutnih u sali, molim narodne poslanike da ubace svoje identifikacione kartice u poslaničke jedinice elektronskog sistema za glasanje. Konstatujem da je primenom elektronskog sistema za glasanje utvrđeno da je u sali prisutno 134 narodnih poslanika, odnosno da je prisutna najmanje 84 narodna poslanika, da postoje uslovi za rad Narodne skupštine. Obaveštavam vas da su sprečeni da sednici prisustvuje sledeći narodni poslanici, prof. dr Mirka Lukić Šarkanović, Branko Ružić, prof. dr Jelena Jeremić i Dobrica Veselinović. Nastavljamo zajednički načelni jedinstveni pretres o predlozima akata iz tačaka od 1. do 60. dnevnog reda. Vraćamo se, kao što sam i obećala na raspravu koju smo juče završili, odnosno na replike. Molim narodne poslanike koji su želeli da repliciraju da se prijave samo na sistem. Reč ima narodni poslanik Zdravko Ponoš. Izvolite. 

ZDRAVKO PONOŠ: Hvala. Pretpostavljam da ćete mi dati samo dva minuta, iako sam bio prozivan više puta, jel tako, tražio sam više puta? Da li to znači da? Hteo sam da pohvalim ministra Dačića koji je jedini pokazao to pristojno ponašanje i obraćao nam se stojeći, vidi se da je čovek završio redovan fakultet i da je stara garda, mogli bi ovi novi ministri nešto da nauče. Doduše on je rekao da sam ja obilazio ove zemlje koje sam pomenuo juče Gabon i Sao Tome i Prinsipe, nisam, a ne znači da ne bih da je bilo potrebe, obilazio sam zemlje slične takvima, u diplomatskoj misiji koristio sam samo diplomatske veštine nisam nosio ni koferče, ni koverte, niti sam sklapao fiktivne ugovore, a te posete su bile uspešne. Inače, ne minimalizujem značaj tih zemalja, i te kako je to važno za naše diplomatske potrebe, ali je potpuno besmisleno da o tome razgovaramo zajedno sa Deklaracijom o pravima srpskog naroda. Što se tiče primedbi ministra Selakovića, mislim da on na temu diplomatije teško da može da nekome drži lekcije, on je ostao najslabiji, najlošiji, najgori ministar od kada je SNS došao na vlast, ministar spoljnih poslova. Ostaće upamćen kao ministar pravde jer je za njegovo vreme srušena Savamala. Kadrovska politika je za njegovo vreme u Ministarstvu spoljnih poslova bila očajna, ali samo par stvari, on je recimo sa tim nekim alatima, tipa koferče, kovertče, probao da odradi neka od priznanja, pare su potrošene, ništa nije urađeno. Poznat je i po svojoj turneji po Africi, tzv. kovid turneja gde je obećavao slanje vakcina, stigle su samo u jednu zemlju, a na avionske karte potrošeno je 150 hiljada evra. Recimo za vreme njegovog mandata kupljena je kancelarija za ambasadu u Bejrutu, 30 kilometara od sedišta njihovog MSP, kupljena od našeg počasnog konzula, vrlo mutna radnja. Kupovina zgrade u Buenos Ajresu, delu grada gde se ni u jednom konzulatu nema DKP, 1200 kvadrata imamo dvojicu diplomata tamo i da ne nabrajam dalje. Na temu ovoga što je spomenuo gospodin Vulin, on je govorio o tome da je Vikiliks pohvalno govorio o meni, to je lepo, ne vidim šta je problem u tome sve to što je rečeno, o njemu su direktni američki izvori govorili jako loše. Mene interesuje da li on veruje američkim izvorima i da li veruje i tome što su Amerikanci ga nazvali ruskim čovekom. Interesuje me i šta Rusi kažu o meni, on to sigurno zna. 

ANA BRNABIĆ: Hvala vam. Reč ima narodni poslanik, Miloš Jovanović, kao replika. Izvolite. 

MILOŠ JOVANOVIĆ: Hvala vam gospođo Brnabić. Pitanje za vas, mislim, korektno što ste oduzeli reč i što smo počeli sa replikama, ali mislim da bi bilo logičnije da date, ne bi bio nikakav problem 20 minuta ili pola sata juče, radili smo mi i mnogo kasnije, šest, pola sedam, jer replika posle 15 sati nema mnogo smisla, a tek nema smisla kada čovek kome želim da repliciram nije u sali. Pitanje za vas, da li postoji mogućnost da ministar Dačić dođe da ja tada uputim tu repliku, jer ovako mi je blago i neprijatno i ne mislim da je preterano vaspitano obraćati se Ivici Dačiću, a da nije tu, da ne može da odgovori na ono što bih imao da kažem. Ako postoji dobra volja sa vaše strane ja bih sačekao njegov dolazak. 

ANA BRNABIĆ: Daću sve od sebe, da vidim kako ću to po Poslovniku to da uradim. 

MILOŠ JOVANOVIĆ: Molim vas potrudite se, a ja ću svakako ostati pri svojim principima. 

ANA BRNABIĆ: Reč ima narodni poslanik Zoran Lutovac. Izvolite. 

ZORAN LUTOVAC: Vidim da Ivica Dačić nije prisutan, ali preneće mu već neko. Dakle, on je postavio pitanje kako je to moguće da se u ono vreme kad je i on bio deo vlasti nije govorila, a sada kada je opet deo vlasti se govori o opasnostima i rizicima od kopanja litijuma, pa postoje mnogi razlozi. Jedan od razloga je što nije isto. U to vreme je Rio Tinto dobio dozvolu za istraživanje, a ne za eksploataciju, a sada se radi o tome da dobije dozvolu za eksploataciju litijuma. To je broj jedan. Pod broj dva, u to vreme imali smo drugačiji i poredak i drugačiji režim. Vi ste imali poredak i režim koji su bili pod kontrolom institucija, gde ste imali slobodne medije, gde je postojalo javno mnjenje, postojalo je javno mnjenje, gde je prisustvo kandidata predsedničkog iz vlasti gotovo podjednako kao prisustvo opozicionog kandidata za predsednika. Imali ste institucije koje su bile nezavisne, koje su kontrolisale vlast. Zato ljudi nisu imali strahove, kao što ih ima i danas. Danas se oni suočavaju sa vlašću koja nije kontrolisana, koja je sklona radnjama koje nisu u skladu sa zakonom, koja je sklona da umesto javni interes radi za interes ljudi koji su u vlasti. Prema tome, to su ključne razlike, ogromne razlike. U to vreme samo da vas podsetim medijska ličnost je bila Verica Barać koja je kritikovala vlast, koja je bila u instituciji, državnoj instituciji koja kritikuje vlast, danas vi nemate niti Vericu Barać, niti takvu instituciju. Vi danas imate kao medijske ličnosti ljude koji brane režim, oni su zvezde, oni su svaki dan u medijima sa javnom pokrivenošću i to je ogromna razlika. Tamo gde postoje tragovi, tragovi integriteta, to pokušava da se izbriše, ovo je jedna od tačaka dnevnog reda jeste biranje novog predsednika Fiskalnog saveta. Fiskalni savet je to ostrvce, taj ostatak kredibiliteta, ta institucija koja je govorila o tome šta nije dobro i šta bi trebalo menjati se kritički odnosila prema vlasti. Prema tome, i taj ostatak kredibiliteta se urušava, odnosno, videćemo kakav će biti čovek i ne znamo kakav će biti, mi ne znamo kakav će biti onaj koji ga je nasledio, ali znamo da ovaj više na tom mestu zato što je bio ovakav. Hvala. 

ANA BRNABIĆ: Hvala. Reč ima narodni poslanik Snežana Paunović. Izvolite. 

SNEŽANA PAUNOVIĆ: Hvala uvažena predsednice, poštovani predsedniče Vlade, gospodo ministri, uvažene kolege, a pre svih građani Srbije, pomerili ste granice i dobro je da ste to uradili. Ostavite ljudima prostor od nekih do 14 sati da sumiraju utiske, pa da onda smisle te dve ključne rečenice u kojima poput kolege koji je govorio prvo uvrede za one koji su povukle priznanje Kosova. Objašnjavajući da se to dešavalo po okolnostima nekog nošenja, ne znam čega, ima jedna razlika. Inače, gospodin Dačić je stigao u Skupštinu da se ne traumirate ući će da vam odgovori, ali ima jedna razlika između gospodina koji je probao da grupa, a poprilično i glupo govori o onome što je bio posao ministra spoljnih poslova u skladu sa dogovorom sa državnim vrhom. Razlika je u tome da čak i ako je razgovarao na način da pomogne zemljama od kojih očekujemo podršku, nije obećavao ničiju glavu, kao vi koji ste glave prodavali zarad ličnog interesa, a ne državnog, zato je razlika između vas i nas tako drastična i tako velika. Sa druge strane, najviše mi se dopada što građani Srbije, evo na početku, ovog današnjeg zasedanja imaju mogućnost da shvate da nema Ivice Dačića, socijalista, vladajuće većine vi ne biste imali ni agendu oko koje ćete se okupiti ili bar probati da budete interesantni. Suma sumarum, uvažena gospodo, kakvi god vam se koferčići predviđali, kakve god kofere da ste onomad sanjali, prenosili, zaboravite, teško će doći vreme kada ćete imati tu šansu ponovo, ali je važno da te prijateljske zemlje koje su pokazale slobodarski duh i poštovanje prema našoj zemlji, ne vređate na način na koji ste to uradili u direktnom prenosu. Hvala vam. 

ANA BRNABIĆ: Reč ima Aleksandar Vulin, izvolite. 

ALEKSANDAR VULIN: Hvala. Samo kratko da odgovorim. Dakle, nije stvar da li ja verujem ili ne verujem američkim izvorima ili ne verujem. Kažite vi da to nije istina, znači kažite, ne ne želim da uvedem Srbiju u NATO, recite i kažite otvoreno, smatram da to što se desilo smanjivanje vojske sa 72 hiljade na 27 hiljada, to je slučajno, to je američki diplomata, gospodin Pol, to je on pogrešio, nije se to desilo uopšte, znači slobodno kažite, nije stvar da li ja verujem američkim izvorima, nego je stvar da ste vi radili baš to što američki izvori kažu. Gospodin Polt vas hvali, ja sam siguran da ste vi beskrajno srećni kada dođete na onaj zeleni travnjak. Znam da vas to čini srećnim, ali recite, nije tačno, ne želim Srbiju u NATO paktu, ne priznajem Kosovo, kažite slobodno. Recite, sve ovo što Amerikanci kažu, Vikiliks su za vas, recite da nije istina, i sve u redu, niakakv problem. Samo znači ne želite Srbiju u NATO paktu, smanjivanje vojske, uništavanje vojske i sve ostalo je bilo slučajno za vreme vašeg mandata, to se nije desilo, recite, dakle, Polt laže, slobodno recite. Ja više verujem srpskom državljaninu kakav god da je, nego američkom, i hrvatskom, u pravu ste, ja više verujem hrvatskom, srpskom državljaninu, nego američkom državljaninu, slobodno im to recite, samo im recite da lažu. Ja im kažem da lažu, ali vi im recite da lažu, ništa više od toga ne tražim i ne treba. Ovde se pominjala Verica Barać, ona je bila zvezda, govorila protiv vlasti itd. Šta se desilo s tim što je govorila, šta se desilo? Navodite je kao primer za šta? Navodite je kao primer da je ona žena rekla istinu a oko te istine se ništa nije desilo, jel to navodite kao primer, šta se desilo da nije možda prestao Đilas da kontroliše RTS, da nije možda prestao da kupuje sekunde, da nije možda prestao da prodaje sekunde, da nije možda završio most kako ga je završio po ceni kojoj ga je završio? Šta se desilo? Ništa se nije desilo. Kao što znate, u ovom vremenu ima značajan broj javnih ličnosti koje zauzimaju važne državne pozicije i u tim državnim pozicijama oštro kritikuju našu državu, njihovo pravo, niko zbog toga nije stradao, ali nemojte očekivati da mi ne možemo da odgovorimo na tu kritiku i zašto očekujete od nas da samo ćutimo i da strpljivo dopuštamo i da budemo neprekidno napadani i da nikada na to odgovorimo. Vi od nas tražite da to ne radimo, da ćutimo, dopuštamo da nas svi napadaju i da ne odgovaramo. Da se vratim na ovo što je bio razlog mog javljanja, a to je dakle vrlo jednostavna stvar, recite da američki ambasador, gospodin Polt laže vama i da sve ono što je rekao Vikiliksu da je sve istina i ja sam zadovoljan, ništa više ne tražim , ali eto gle čuda, desilo se baš sve to što je on rekao vama. 

ANA BRNABIĆ: Gospodine Jovanoviću, pokušajte da se uzdržite, pokušajte da se ponašate kao ono što jeste, a to je Narodna Skupština Republike Srbije, a ne kafana, jer u kafani niste, pa pokušajte, dajte sve od sebe da budete civilizovani i civilizovano da se ponašate, kao što se ponašaju svi ostali narodni poslanici. Dakle, zamislite kako bi ovaj dom izgledao da se svi narodni poslanici ponašaju kako se vi ponašate, dakle nemojte sebi da dajete više prava, nego što imaju ostali narodni poslanici. To je moja molba. Izvolite gospodine Ponoš, samo se javite. Ako vas ovo smara, vi idite gospodine u kafanu gde želite da budete, ali nemojte nas da mučite. Izvolite. 

ZDRAVKO PONOŠ: Gospodine Vulin, vi ste juče imali primedbu na to što je zapisano u tim depešama i, po svemu sudeći, vi verujete gospodinu Poltu. Meni je to drago. Vi ste imali primedbu i opservaciju na temu promene stanja svesti. Nije to ta promena svesti, nije to ta svest koju vi imate u vidu. To šta vama pada na pamet, to je ono što vam jako kratko traje, pa morate sutra ponovo da uzmete to što vam menja svest. Znate, to je jedna od stvari koja pravi problem vašem šefu, pa je morao da se žali čak i političkim protivnicima kako sa vama da izađe na kraj. Znate, nije nepoznato da ste vi u tom stanju svesti polupali komandnu tablu na službenom „Audiju“, da ste polupali svoj kabinet, ali ja nikada nisam govorio o stvarima… Ovo nije stvar koja može da vam napravi štetu u porodici, ovo je stvar koja ima veze sa vašom profesijom, vašim neprofesionalnim ponašanjem. Dok ste vi, za razliku od toga, dozvolili sebi kao šef BIA-e da naredite da me maltretiraju, zajedno sa porodicom, na graničnom prelazu i da se posle toga hvalite kako ste mi namestili tu zamku. Na temu uništavanja vojne opreme, 2018. godine, zamislite ko je bio ministar odbrane, 29 starih tenkova je prodato na kilo. Znate pošto je bila cena? Od 17.000 do 34.000 dolara jedan tenk. Cena - 52 centa po kilogramu, sa objašnjenjem Ministarstva odbrane, na čijem ste vi čelu bili – stariji su od 40 godina i to ne doprinosi operativnoj sposobnosti Vojske i neupotrebljivi su. Sledeća stvar, 2015. godine ministar je bio čovek koji trenutno nije tu. Ja mu ne zameram zašto je to uradio, ali je uništavao ili prodavao tenkove, konkretno prodavao, za koje vi tvrdite da sam ih ja uništio. Piše februar 2015. godine, prodaja blizu 480 tenkova i haubica, 220 oklopnih transportera, 1.000 protivavionskih topova, 200 haubica 105 i 155 milimetara, 5.400 ručnih bacača raketa, 1.000 protivavionskih topova, tri radara. 

ANA BRNABIĆ: Molim vas samo privodite kraju. 

ZDRAVKO PONOŠ: Evo, privodim kraju. Šta ste vi to prodavali ako sam ja to uništio? Ovo je ujedno i odgovor vašim kolegama koji su to pitanje postavili juče. 

ANA BRNABIĆ: Reč ima ministar Aleksandar Vulin. Izvolite. 

ALEKSANDAR VULIN: Znate kako, nije mogao ni NATO, ni vi da uništi baš sve koliko je Vojska imala. Ja znam da ste se trudili, pa ću vas podsetiti. Dakle, 2006. godine vi zatičete 700 tenkova, 90 helikoptera, 850 oklopnih transportera, 140.000 komada pešadijskog naoružanja, 1.800 komada artiljerijskog raketnog naoružanja. Kada vas konačno oteraju, a oteraju vas vaši, otera vas Šutanovac, otera vas zbog vaših unutrašnjih sukoba sa obrazloženjem - hteli ste da napravite Vojsku da bude policija. To citiram vaše, to je vaša DS koja vas je tu i postavila i brzometno vas unapredila šest puta, više nego i jednog heroja u istoriji srpske armije. Dakle, kada su vas konačno skinuli, ostavili ste posle 700 tenkova 220 tenkova, 45 helikoptera, 500 transportera, 70.000 komada pešadijskog naoružanja, 290 komada artiljerijskog raketnog oružja. Dakle, kada neko posle proda 10 ili 15 neispravnih tenkova 12 godina kasnije, vi se usuđujete da to nekome prebacite. Te tenkove koje ste vi uništili, a niste kupili nijedan, a mi radimo i modernizaciju tenkova, samo da znate i ne samo modernizaciju tenkova, nego smo podigli Vojsku na nivo na kojem bi svaka evropska vojska bila ponosna na takvu vojsku. Vi to naravno niste radili, nego ste je smanjivali, kao što ste rekli. Dakle, ti tenkovi koje ste uništili, Izrael je od zarobljenih egipatskih 55 napravio na njihovoj platformi tenkove koji služe za izvlačenje drugih tenkova, sanitetska vozila, napravio uporišne tačke. Samo vama ne odgovaraju, samo vama nisu trebali. Korišćeni su u Siriji, koriste ih i danas u Ukrajini, a vi ste to vrlo temeljno uništili. Da ja vas pitam, konačno, a vi meni odgovorite na jednu vrlo jednostavnu stvar - da li ste vi za to da Srbija uđe u NATO pakt ili niste? To kaže gospodin Poult. Da li vas voli, da li vas ne voli, ogovaranja sitna, baš me briga. Ne treba da vam govorim kada ste bili u kovid bolnici šta ste radili, ne treba da vam govorim koliko ste se žalili i tražili da vi kao general morate da imate poseban apartman, da nećete sa ostalima da budete u kovid bolnici u istom trenutku kada je sa vama u kovid bolnici bio general Stojković koga niko nije ni prepoznao, jer se nije pozvao na to da je general. Dakle, gospodine Ponoš, niko od vas ne traži ništa, nego da kažete jednostavno istinu – da li ste za NATO pakt ili niste, da li ste za to da Srbija postane član NATO pakta ili niste? Ništa više ne morate da odgovarate, sve Amerikanci lažu. Da li ste za NATO pakt ili niste? 

ANA BRNABIĆ: Narodni poslanik Zdravko Ponoš, pravo na repliku. Završavamo sa ovim i pokušaćemo da se vratimo na dnevni red ove sednice. Izvolite. 

ZDRAVKO PONOŠ: Hvala. Najpre oko te korone. Znate, ja sam bio na sajmu smešten u jedan od onih boksova sa osam ležajeva zajedno sa suprugom. Ona je bila jedina ženska osoba u tom boksu. Tako je to neko naredio da imamo taj tretman. Mi smo to odradili bez problema i sve je bilo u redu. Ozdravili smo, hvala Bogu, i nikakav problem nema. Džaba ste vi tražili moje zdravstvene kartone, u njima nema ništa kompromitujuće, za razliku od vašeg. Nešto vam loše ide ta računica. Kažete da kada sam ja došao u Generalštab da je bilo 700 tenkova, da je iza mene ostalo 220, a ja sam vam pročitao da ste vi nudili na prodaju 480. Šta vam tu nedostaje? Da li znate da brojite do 700? u čemu je problem? Nešto vam to ne ide dobro. Znate, vi se ovde predstavljate kao poznavalac vojne problematike, a vi ste pobegli od služenja vojnog roka sa svojom generacijom da bi kao ministar odbrane otišli dve nedelje da služite vojsku i sada se proglašavate stručnjakom za vojnu tematiku. Pa, na šta to liči? Kako vas nije sramota? Konačno, da vam odgovorim, ja nisam za ulazak Srbije u NATO. Šta vam tu nije jasno? Čitajte malo, sve piše. Znate, da ste išli u školu normalno, da niste morali da pobegnete iz svog rodnog grada da studirate u nekom drugom, nešto bi znali u životu i ne samo vi, nego i vaš šef Vlade. Ne možete da završite školu u svom mestu, morate da bežite. Ja sam otišao iz mog Golubića jer je tamo bila samo osnovna škola, pa sam stigao do Londona. Vi ste iz Novog Sada morali da bežite ili u Bački Petrovac ili u Kragujevac. Sram vas bilo! 

ANA BRNABIĆ: Reč ima ministar Aleksandar Vulin. Ja vas molim da završavamo ovo. Izvolite. 

ALEKSANDAR VULIN: Sada će morati da se objašnjava gospodinu Hilu šta je mislio, da je ovo bilo žar borbe. Nije NATO pakt, jeste, u stvari biće. Videćete kako će to biti. Dakle, moj medicinski karton može svakom do dođe na uvid. Ja sam se dva puta žalio VMA zato što nisam mogao da služim vojsku i to postoji u papirima. Dva puta sa 18 godina. Nažalost, imao sam dioptriju preko 7. Dogurao sam sa dioptrijom do +20. Imao sam četiri operacije očiju. Sada, hvala Bogu, vidim. Sigurno vam je drago zbog toga i mogu da vas vidim kakvi ste. Znate šta, ajde da kažemo ovako, ja sam civil, ja sam najgori, ja nisam ni morao da služim vojsku, ali vi, gospodine generale, ste morali da provedete čitav vaš vojni rok u ratu. Gospodine generale, niste morali da doktorirate u Beogradu iz Knina, nego ste trebali da budete u Kninu. Kako vi objašnjavate što ste nosili uniformu, a niste proveli godine u ratu nego ste se usavršavali ovde? Kako vi objašnjavate? Gde vam je ratno iskustvo? Što niste bili od 1991. do 1999. godine? Evo, ja sam najgori, a gde ste vi svih ovih godina? Što niste ratovali, generale? Vama je to bila dužnost. Školovali smo vas samo za to i ni za šta drugo, da ratujete, a ne da se usavršavate. Da ratujete, gospodine generale. Niste ratovali. Od 1991. do 1999. godine niste ratovali. Dakle, što se mene tiče, moj medicinski karton i vaš, kad god hoćete, ali od 1991. do 1999. godine vi niste ratovali, a bili ste dužni da ratujete. Svi mi civili, neko je mogao, neko nije mogao, ali vi ste morali i niste. Hvala. 

ANA BRNABIĆ: Ima reč Đorđe Komlenski. 

ĐORĐE KOMLENSKI: Zahvaljujem, predsedniče Skupštine, gospođo Brnabić. Ja sam se juče pitao da li je to što neko dok je govorio o Deklaraciji koja je na dnevnom redu drži ruku u džepu pitanje medicinskog kartona ili toga što mu nije ušiven džep? Kako god, videćemo ako se bude izneo taj medicinski karton, da li tu postoje opravdavajući razlozi ili je u međuvremenu neko ušio postavu od džepa pa danas ruke više nisu u džepu. Takav čovek da govori o pristojnosti i vaspitanju, mogao je da završi gospoda boga, da završi sve moguće fakultete na zemaljskoj kugli, ali njegovo vaspitanje da u ovom domu juče govori a drži ruku u džepu, govori ili o tome da treba stalno da nosi iglu i konac, što vojska radi, ili treba da proveri svoj medicinski karton. Hvala. 

ANA BRNABIĆ: Nastavljamo dalje po dnevnom redu. Reč ima Radomir Lazović. Izvolite. 

RADOMIR LAZOVIĆ: Hvala, predsedavajuća. Da se pridružim na kratko samo ovoj diskusiji, pošto Zeleno-levi front nikada nije bio nikakva prethodna vlast, pa da se pridružim kritikama te prethodne vlasti, evo, gospodo iz prethodne vlasti, ja vam zameram to što niste imali više snage da ovakve ljude poput gospodina koji je govorio pre mene ili gospoda iz SPS-a zaista pošaljete u političku istoriju da nam se ovo ne bi dešavalo. Da, zameramo. Šteta je što danas slušamo od njih ko je trebao da ratuje i gde je bio dok je njihov šef, ultimativni vladar Srbije, birao zavese, dok se ovde ratovalo, u stanu koji je dobio od države. Mnogo ste se osilili, gospodo, da na taj način pričate pred građanima Srbije, a to zameram i građanima Srbije, i sebi i svima nama što ste tu gde jeste. Ali, da se vratimo na dnevni red, biće prilike da se ovima vratimo kasnije. Danas je na dnevnom redu jedna, kako kažu, Svesrpska deklaracija. Ja bih rekao da je to pre jedna sverežimska deklaracija, koja bi, kao, kod građana trebala da probudi ideju da se tobož vlade Republike Srpske i Srbije bave nekim nacionalnim interesima Srba, osim što se bave da narod iscede koliko god mogu i na njegovoj muci zgrnu što više novca za sebe, a posebno kroz nove megalomanske, prevarantske projekte, poput EKSPO i pripadajućeg mu nacionalnog stadiona. Jasno je svima da je ova Deklaracija nacionalistički pamflet, tekst koji služi kao povod da nam se režim još jednom predstavi kao spasilac Srba od nekih imaginarnih neprijatelja, ali zapravo uglavnom ti neprijatelji su oni unutrašnji, nepodobni, kritičari vlasti koje će još jednom optužiti, a već su jednom krenuli. Ako se ne podrži ova sverežimska deklaracija, e, onda ste vi izdajnici, mrzite Srbe, mrzite Republiku Srpsku, strani ste plaćenici i sve ono što dolazi u tom stilu. Gospodo, koji nas je to veliki neprijatelj srpstva sprečio da u porodilištima imamo klime, nego moraju oni patriotski ventilatori da se nose da pomognu? Koje su se to velike sile udružile da nema pijaće vode u pola Vojvodine, da se fekalije izlivaju u reke, da u 21. veku nema kanalizacija u trećini glavnog grada i u pola Srbije, da se u školama širi naselje, da se na specijalističke preglede čeka mesecima? Jel su to neki spoljni neprijatelji zaustavili veliki motor napretka Srbije, SNS, ili možda vi za 12 godina ne možete da uradite najosnovnije? Zamislite, građani, donose Svesrpsku deklaraciju, a ne mogu ljudima da reše kanalizaciju 12 godina! Koliko je potrebno, bre? Donosite deklaraciju da sakrijete što smo se zadužili još par milijardi, samo na ovoj sednici, a da će taj novac opet naći put do sverežimskih, svepatriotskih, sveprevarantskih džepova u kojima je završavao i do sada. Kažu ovde, građani, - treba nam sloga, treba jedinstvo, treba sabornost. Pa, evo, u našem narodu, u našem društvu, dugo nije bilo ovakve sloge i takvog jedinstva kao što postoji sada u otporu iskopavanja litijuma. Prema istraživanju javnog mnjenja, oko 55% ljudi se protivi iskopavanju Rio Tinta. E, tu leži problem. Tu su i mnogi vaši glasači. Ali, vi umesto da čujete narod, vi pokrećete kampanju da taj otpor slomite. Rio Tinto će da promoviše projekat, da prave liste podobnih analitičara za medije, a vi ćete da hapsite i targetirate aktiviste i meštane pogođenog područja. Više puta pomenut Ivica Dačić ovde juče, i meni je žao što nije tu, voleo bih da čujem neke odgovore, hvali se čovek juče da će da hapsi ako dođe do blokada. E, pa, gospodo, rekao bih gospodine Dačiću ali nije tu, gospodo iz SPS-a, jel znate šta vaš program kaže o ovoj temi? Ne, nije mi bilo teško da se spremim za ovu sednicu i da proverim šta program ove organizacije od 34 godine kaže o temi ekološkoj. Kaže - podržavaćemo aktivnosti ekoloških pokreta i nevladinih organizacija za rešavanje ekoloških problema. Zamislite, ovo je citat. Gde ste? Kako ćete to da pomažete ekološkim pokretima? Tako što ćete da ih hapsite? Da nije možda SNS ekološki pokret kome treba vaša pomoć, pa da uskočite vi kad zagusti, da pohapsite aktiviste? Jel vam za to služi ovaj program? Branite svoj program, ustanite i recite nam otkud to sad? Kako vi podržavate ekološke aktiviste? Objasnite ljudima. Ima ovde jedan poslanik vlasti i direktor "Srbijašuma" Igor Braunović iz SPS, koji je izgleda shvatio ozbiljno ovaj program, pa se javno izjasnio da je protiv iskopavanja litijuma i čak čovek pozvao, pazite, socijalista, pozvao na litije protiv litijuma. Dobro, on jeste specifičan socijalista koji gradi spomenike Draži Mihajloviću, ali ima valjda čovek pravo na mišljenje. Zato nam je on dobar primer ovde. On je morao kao primer da posluži, šta se desi ako ima neko drugačije mišljenje, skoče jastrebovi SNS da mu traže ostavke, da ga prekore, da mu ne daju da slučajno ne povuče neku lavinu ljudi koji možda ne misle svi isto kao SNS što misli. Uostalom, ovo što ja govorim potvrđuje i to istraživanje. Možemo da ga sporimo, hajde da uradimo još jedno, hajde da uradimo još pet, svi će pokazati da nikad nije bilo većeg jedinstva i sabornosti oko neke teme kao oko iskopavanja litijuma. Ljudi to ne žele. Zato ima ovaj strah kod SNS, ovo lagano pripremanje ove cele situacije, kampanje. Zašto ste sakrili narodnu inicijativu za zabranu iskopavanja litijuma? Gde je? Mi smo se detaljno bavili, evo, moj kolega Robert Kozma juče je postavio sedam pitanja o svakom koraku koji je ta inicijativa trebalo da provede u ovoj Skupštini. Evo je ministarka danas, koja se hvalila da sakriva dokumenta kad je bila predsednica odbora prošli put. Nisam vas pomenuo, džabe se vatate za mikrofon. Zato je strah od ove narodne inicijative da se o njoj govori ovde u Narodnoj skupštini. Mogao bi neko preko RTS, koji ničemu drugome ne služi, nego kao vaše propagandno glasilo, da čuje šta su to razlozi zbog kojih građani imaju opravdani strah i zbog zagađenja, imaju opravdani strah i zbog toga što bi to zagađenje trebalo vi da kontrolišete. Ljudi koji ne mogu kanalizaciju da naprave u 21. veku, kojima automobili propadaju kroz ulice u glavnom gradu, kojima se autobusi svake nedelje pale, gore, otpadaju točkovi i ubijaju ljude po ulicama, treba danas da kontrolišu jednu ovako veliku multinacionalnu kompaniju, u jednom ovako visokorizičnom projektu, za koji vi tvrdite biće sve u redu. Pa, ne ide, normalno je da vam ljudi ne veruju. Zato donosite sve režimske deklaracije ne bi li se sakrili od toga šta narod misli dok se zadužujete, dok te pare kad se zadužite stavljate u svoje patriotske džepove. Zeleno-levi front traži da se organizuje posebna sednica Narodne skupštine, ne ovih 60 tačaka u jednoj, što ste obećali da nećete raditi. Nemojte da pričate dok govorim, predsedavajuća, slušajte šta vam govorim. Obećali ste da nećete ovo radite i opet radite. Mi smo podneli krivične prijave protiv Ivice Dačića, prethodnog predsednika Narodne skupštine, protiv Vladimira Orlića i ja se nadam da ne moramo protiv vas. Hajde stavite na dnevni red Narodnu inicijativu. Imam pitanje za gospodina Dačića. Neka nam on objasni šta se desilo. Orlić je rekao svoje, da čujemo njega gde je nestala Inicijativa koju je on primio. Da se vratimo na sverežimsku deklaraciju i da se još sa nečim složim sa vlastima. Da, interes srpskog naroda, građana Srbije, Srbije kao država i ovih ljudi u regionu i svuda gde žive, posebno ovih u dijaspori što su pobegli od vas i vaše vlasti jeste ugrožen. Zeleno-levi front će pripremiti svoju deklaraciju o ugroženim interesima naših građana koja će se baviti, pre svega, socijalnim i ekonomskim pravima ljudi da žive u dostojanstvenom društvu, da žive u društvu u kome ih ne truje vazduh, u kome voda nije zagađena, u kome zemljište nije zagađeno, u kome imamo zdravo hranu. Vrlo rado ćemo vam to predstaviti uskoro. Vi pošto nemate odgovore na ova pitanje, vi nemate odgovore na loš život građana koji se urušava, na cene koje rastu, na minimalac koji ne može da dostigne minimalnu zaradu, odnosno minimalna zarada koja ne može minimalnu potrošačku korpu. Prosečna potrošačka korpa je veća od prosečne zarade. Dakle, ljudi, jesu ugroženi interesi građana Srbije, pre svega socio-ekonomski. Ugroženi su vašom vlašću. Dvanaest godina ne možete najosnovnije stvari da završite. Ne treba vama, a nama nažalost sa vama, svesrpska deklaracija nego rešavanje za kanalizaciju. Hvala. 

ANA BRNABIĆ: Dobro. Reč ima narodni poslanik Milenko Jovanov. 

MILENKO JOVANOV: Da, zanimljivo je ovo bilo, u svakom slučaju. Nije bilo duhovito, ali je bilo smešno. Dakle, što se tiče toga ko je strani plaćenik i zašto, pa nije strani plaćenik neko zato što mi to kažemo nego zato što ga plaća Haki Abazi. Dakle, to je tako. Dakle, neko je strani plaćenik zato što ga plaća Haki Abazi. Drugo, jako mi je važno da pocrtam građanima jednu važnu rečenicu, ključnu u svoj ovoj papazjaniji koju ste maločas imali prilike da čujete, a to je, suština, kad se sve svede na ono što je rečeno – nije problem litijum nego je problem vlast, ova vlast je nesposobna, ne ume da eksploatiše i organizuje eksploataciju litijuma i zato treba da bude njegova vlast koja će biti sposobna da organizuje eksploataciju litijuma, ali će eksploatacije litijuma, kao što čujete, dragi građani, biti. Sad da li će to raditi ova vlast ili njegova vlast, ali će toga biti. On ni u jednom trenutku nije rekao da toga neće biti, nego da ova vlast to nije u stanju da organizuje. Sad dolazimo do onoga što je suština. Ovi ljudi su bili protiv izgradnje puteva, izgradnje pruga. Ovaj čovek se tukao sa policijom na nasipima, ovaj čovek je ometao izgradnju mosta u Novom Sadu. Oni su protiv izgradnje brzih saobraćajnica i najzad oni su bili žestoko protiv izgradnje hrama SPC u Novom Sadu, zajedno sa ovim lažnim patriotama, posvećen velikomučenicima stradalim u raciji u Novom Sadu. Dakle, oni su protiv svega, pa su i protiv litijuma, ali ja sad vas, dragi građani, želim nešto drugo da pitam – da li je moguće da ekološko zagađenje zahvati samo deo populacije? Da li je moguće da otrovana voda i otrovan vazduh truju samo one koji su protiv vlasti ili će trovati i našu decu? Ako će trovati sve, a složićete se da će trovati sve, pa nismo valjda nenormalni da trujemo i svoju i njihovu decu i celu zemlju? Prema tome, sve što pričaju je brutalna laž, brutalna laž, jer to o čemu govore je samo pokušaj da se ponovo okupe oko neke teme, kao što su se okupili oko ubijene dece prošle godine kada smo iste ove tirade, od istog ovog čoveka, slušali skoro mesec dana. Dakle, njima je potrebna tema na koju će pokušati da kažu – okupili smo se zato što smo protiv vlasti. To je sada tema litijuma, prošle godine je, nažalost, bilo nešto drugo. Sledeće godine će biti nešto treće i to vam je to. Neće biti eksploatacije litijuma, time želim da završim, neće biti eksploatacije litijuma ukoliko ne bude u potpunosti zaštićena životna sredina i život građana u Srbiji. Tačka. 

ANA BRNABIĆ: Hvala. Reč ima Snežana Paunović. Izvolite. 

SNEŽANA PAUNOVIĆ: Hvala, predsednice. Elementarna karakteristika je da kada ne verujete sebi u ono što govorite vi vičete da biste ubedili sve nas. Osim te traume koju zaista vučem kada se ovaj kolega javi, a zbog tog toga koji je neprikladan sasvim, uradili ste jednu pametnu stvar. Pročitali ste deo programa SPS i potpuno ste u pravu. Tamo ne piše da ćemo podržati svaku kvaziekološku grupaciju. Tamo piše da ćemo se odgovorno odnositi prema ekologiji. To što ste vi očekivali da imate podršku socijalista za ovu papazjaniju koju sprovodite, to je, nažalost, nešto što je bez osnova. Sa druge strane, citirali ste ovde ili bar probali da protumačite Igora Braunovića, opet nadajući se da bi mogao da bude podrška za te vaše sumanute ideje. Da ste pametno slušali šta je rekao ili bar precizno, shvatili biste da je govorio na onoj liniji koja je državna, da nije promenio svoj stav, nego ste ga samo tumačili kako vam je odgovaralo. Sa treće strane, to horsko dobacivanje, čak i da hoću ne mogu da čujem, a ne što neću, nisam vam dobacila nijednom dok ste urlali po ovoj sali objašnjavajući kako su socijalisti trebali da budu poslati u istoriju, gospodine, uvaženi kolega. Kad bi ljudi poput vas u Srbiji mogli bilo koga da pošalju u istoriju, naša bi istorija bila tužna. Tu sreću niti ste imali, niti je imate danas, niti ćete imati u perspektivi. Što se mene tiče, bilo bi pametnije da proverite kako vam stoji rejting. Neće vam oko toga pomoći ovo urlanje u parlamentu Srbije. Probajte da imate ideje. Ostavite se jeftinih optužbi na koje u svakom trenutku možemo da odgovorimo i dajte da malo, nekad bar, pričate o dnevnom redu, pa ćemo o litijumu kada on bude i definitivno tačka dnevnog reda. Žao mi je što trošim vreme građana Srbije da odgovorim na nebuloze, ali šta ću kad su optužbe sadržane upravo u tome. Hvala vam. 

ANA BRNABIĆ: Hvala. Gospodine Lutovac, Poslovnik? Izvolite. 

ZORAN LUTOVAC: Član 104. stav 2. Znači, pomenuta je DS u negativnom kontekstu, imam pravo na repliku. Samo hoću da kažem da ministar redovno prelazi crtu u komunikaciji i mislim da bi za sve bilo bolje da on ne preskače crtu. Hvala. 

ANA BRNABIĆ: Da li želite da se izjasnimo u danu za glasanje? 

ZORAN LUTOVAC: Ne.

ANA BRNABIĆ: Javili ste se po povredi Poslovnika da kažete da imate pravo na repliku? Da ste se javili za repliku, ja bih vam dala repliku. Ne znam što ste se javili po povredi Poslovnika. 

ZORAN LUTOVAC: Javio sam se više puta.

ANA BRNABIĆ: Kada vam nisam dala? 

ZORAN LUTOVAC: Pre Lazovića sam se javio.

ANA BRNABIĆ: Pre Lazovića. Dobro. 

RADOMIR LAZOVIĆ: Replika.

ANA BRNABIĆ: Samo polako. Reč ima Jelena Žarić Kovačević. Izvolite. 

JELENA ŽARIĆ KOVAČEVIĆ: Hvala vam, predsednice Narodne skupštine. Dame i gospodo narodni poslanici, ja sam se i ovoga puta javila da vas demantujem, kao što sam se mnogo puta javila kao predsednik Odbora za ustavna pitanja i zakonodavstvo. Prosto je neverovatno da iz godine u godinu toliko možete da lažete, iz mandata u mandat da toliko možete da lažete. Da li stvarno mislite… Što pričate sada sa drugim kolegom dok vam ja odgovaram na pitanje? Budite kulturni malo, budite vaspitani, pokažite da poštujete ovaj dom, kao što sam ja pokazala da ga poštujem svaki put kad sam sa onog mesta, dok sam bila narodni poslanik i predsednik odbora, vama objašnjavala da samo četiri člana Poslovnika o radu Narodne skupštine se odnose na rad Odbora za ustavna pitanja i zakonodavstvo i dobićete odgovore i od mene kao ministra državne uprave i lokalne samouprave, ali nemojte izmišljati, nemojte pričati narodu da sam ja priznala da sam sakrila potpise. Svi ste bili pristuni na sednici Odbora za ustavna pitanja i zakonodavstvo kada smo o tome razgovarali i ja sam rekla – potpisi nisu u Odboru za ustavna pitanja i zakonodavstvo. Nisam rekla da sam ih sakrila. Niti sam ih sakrila, niti sam ih videla, i tako sam vam i odgovorila. Šta smo radili? Zajedno smo radili na tome. Dakle, budite fer, budite fer, pa kažite onako kako je bilo. Nemojte izmišljati i tražiti jeftine neke političke poene na lažima koje ovde servirate građanima Srbije. Treba da vas bude sramota, treba da vas bude sramota za svaku sednicu tog Odbora za ustavna pitanja i zakonodavstvo na kojoj ste bili, koja je na svim kanalima i mrežama i može da je vidi svaki građanin Srbije. Za svaku laž treba da vas je sramota i za te krivične prijave koje niste pustili samo Dačiću i Orliću, nego i Odaloviću i meni i Srđanu Smiljaniću i šta je bilo? U stvari, vi ne znate šta hoćete, u stvari vi ne znate za šta je nadležan Odbor za ustavna pitanja i zakonodavstvo. U stvari će biti da je to, a ovde građanima Srbije servirate nešto drugo. Ovde pričate kako vam je neko nešto uradio namerno. Stalno ta neka paranoja da su poslanici vlasti ne znam šta uradili poslanicima opozicije, a onda dođete na Odbor za ustavna pitanja i zakonodavstvo i kroz četiri člana ne znate da kažete ni šta hoćete. Danas dođete na sednicu i ponovo servirate laži da biste skupljali jeftine političke poene. Treba da vas bude sramota. Odgovore na pitanja ćete dobiti, na poslanička pitanja koja ste poslali i naravno da ćete ponovo dobiti, super, i naravno da ćete ponovo dobiti instrukcije kako da razumete Poslovnik. Hvala. 

ANA BRNABIĆ: Povreda Poslovnika Đorđe Stanković. 

ĐORĐE STANKOVIĆ: Hvala predsedavajuća. Mislim da smo opet skrenuli sa teme. Član 106. reklamiram povredu Poslovnika i mislim da je u ovom slučaju ministarka skrenula sa teme. Moram između ostalog da kažem da bi trebala malo bolji rečnik da ima, mislim da predstavlja Niš, pa bi u tom slučaju trebali da imate i to u vidu. Ali, da imam samo sugestiju, s obzirom da poverenje između institucija i građana ne postoji, naročito između nas koji predstavljamo opoziciono biračko telo, mislim da treba da imate u vidu da posle krađe izbora u Nišu niko ne veruje u ono što pričate. Hvala puno. 

ANA BRNABIĆ: Izvolite, gospodine Lazoviću. Replika. 

RADOMIR LAZOVIĆ: Hvala predsedavajuća. Odgovor ministarki, ne znam o čemu pričate. Ja nisam bio član tog odbora, ali bi bilo lepo, pustite mene, nije to važno, dajte vi kutije sa potpisima, nađite ko ih je sakrio, pa da taj odgovara, ako niste vi. Da, podneli smo i protiv vas krivičnu prijavu. Što se tiče prethodnog govornika koji je govorio o litijumu, pogrešan ste govor učitali, pogrešno su vas spremili. Nije taj govor za nas, to je za neke druge. Mi se zalažemo za zabranu. Zato i tražimo da narodna inicijativa dođe na dnevni red, zato što je podržavamo i želimo da ona bude usvojena. Zabrana iskopavanja litijuma u Srbiji. Druga stvar. Jedna važnu stvar ste pitali - da li će trovati ovo zagađenje i vašu decu? Hoće i tu leži glavna tragedija svega ovoga. Neki od vas su svoju decu sklonili u inostranstvo, u preskupe škole, koje su platili građani Srbije, zato što su dok su bili u prilici ili još uvek taj novac iz javnih sredstava stavili u svoje džepove, pa imaju sad tu privilegiju da im se deca školuju najskupljim školama u inostranstvu. Većina čak i vas to nije uradila i to je glavna tragedija ovoga. Sada obratite pažnju, ovo je važno, to razumeju i oni ljudi koji iz nekog razloga misle da SNS radi nešto dobro za ovu zemlju. Oni vide da kada udahnu vazduh u mnogim našim gradovima je on jedan od najgorih u Evropi ili svetu i pitaju se - ako se to dešava našoj deci, možda onda taj SNS i nije baš tako dobar i tu vaš strah leži, zato što ne možete svojim glasačima da objasnite - zašto bre ljudi da trujemo naša prirodna bogatstva da bi zaradio neko drugi, da bi se stvorilo bogatstvo negde drugde? Ne treba da žrtvujemo ono što imamo zbog nečega drugog, nekoga drugoga, nečijeg profita. Ali, vi taj profit stavljate sebi u džepove. E to je tragedija. Svi udišemo taj zatrovani vazduh, sve će nas trovati ta zatrovana zemlja, sve će nas trovati te zatrovane reke i tu je tragedija vašeg postojanja. 

ANA BRNABIĆ: Najveća tragedija ovde je što svi mislimo da smo eksperti opšteg ranga. To je najveća tragedija. 

RADOMIR LAZOVIĆ: Siđite dole. Nema potrebe za ovim.

ANA BRNABIĆ: Primedba kao predsednice Narodne skupštine, kad smo već kod toga. Ima potrebe za tim, a da li ima ili nema ipak odlučujem ja. To je tragedija, da. Tragedija je što svi mislimo da smo eksperti opštih poslova. Izvolite. Milenko Jovanov. 

MILENKO JOVANOV: Poštovani građani čuli ste sada tu genijalnu konstrukciju. Dakle, neko je sklonio decu u inostranstvo i zato može da zatruje svu drugu decu, jer su njegova deca u inostranstvu, a to što će on sam da ostane u toj zemlji i sebe da truje to nema veze. To već nisu uspeli da izračunaju. Dakle, samo pogledajte da li vam je logično, i sam je to čovek rekao da svi mi ovde koji sedimo, potpuno hladno, hladne glave, bez imalo i trunke razmišljanja želimo da trujemo sopstvenu decu onako kako je kolega malopre govorio. Da li biste vi, poštovani građani trovali svoju decu? Pa ako ne biste, zašto mislite da mi to radimo? Zašto mislite da bi to iko radio? Naravno da ne bi. Ali, ovde imate, kao što je predsednica rekla, eksperta opšte prakse, čoveka koji 24 godine studira, koji nije uspeo ni ono što je upisao da završi, ali je ekspert. Da mu sad date periodni sistem elemenata ne bi znao gde da traži litijum, ali zato zna sve o litijumu i zna sve o svemu i da ne treba crkva u Novom Sadu i da Novom Sadu ne treba most itd. Kad smo kod kvaliteta vazduha, ajde da pogledamo taj kvalitet vazduha. Evo u ovom trenutku u momentu dok govorim – Beograd Ovča – dobar, Beograd Zemun – odličan, Beograd Despota Stefana – dobar, Beograd Obrenovac – odličan, Beograd Obrenovac Ušće – dobar, dobar, dobar, dobar, dobar, dobar, dobar, dobar. I šta sad? Evo, poštovani građani, otiđite sami na Gugl, ukucajte – kvalitet vazduha Beograd, vidite sami koliko čovek govori istinu. Pogledajte sami koliko govori istinu. Nemojte slušati mene. Nemojte slušati nas. Toliko koliko govori neistine o kvalitetu vazduha, toliko govori neistine i o litijumu. I ponovo vam kažem, poštovani građani, i to je jako važno da zapamtite, bude li bilo kakve ne opasnosti, pretnje za opasnost, bude li bilo kakve neudomice da li će izazvati ili neće izazvati opasnost rudarenje litijuma u ovoj zemlji, neće ga biti. Neće ga biti. Tačka. Ma koliko oni se trudili da na toj temi izgrade sebi nekakvu podršku i politički program. Ako ne bude bilo sve po ekološkim pravilima, potpuno bezbedno za vašu decu i za svu decu ove zemlje, rudarenja litijuma neće biti. Tačka. 

ANA BRNABIĆ: Hvala. Po Poslovniku Jelena Milošević. Izvolite. 

JELENA MILOŠEVIĆ: Član 27. Gospođo Brnabić, ja vas molim da ne dozvolite ministrima da vređaju narodne poslanike i da ne koriste neprimerene reči. Ovde ima mnogo ministara, pa do sada nešto nisam primetila da je retorika bila oštrija. Koliko sam primetila, čak se ni vladajućoj većini nije dopao način na koji je neko ovde prisutan od ministara pokušao da se odbrani. Razumem da se neko brani. Postoji način da se to radi. Postoji pristojan način da se ne koriste reči poput – lažete, primera radi – ne govorite istinu, pa vas molim da na to obratite pažnju ubuduće. Sa druge strane, razumem da je teško da se iz cipela Tviter bota uđe u ministarske, ali zaista vas molim da održimo nivo pristojnosti. Hvala. 

ANA BRNABIĆ: Hvala. Slažem se da pokušamo to svi. Da li želite da se izjasnimo u danu za glasanje? Gospodine Lazoviću, niste pomenuti. Odgovoreno je na ono što ste vi pomenuli kao temu. Samo odgovoreno i niste pomenuti i ta debata bukvalno može da traje čitave godine na taj način. Dakle, i Poslovnik je u tome jasan. Potpuno jasan. Za nešto ste optužili poslaničku grupu, odnosno SNS. Šef poslaničke grupe vam je odgovorio. Nije vas pomenuo. 

RADOMIR LAZOVIĆ: Kako me nije pomenuo? Pominjao me je sve vreme.

ANA BRNABIĆ: Zato što je odgovarao na ono što ste vi optužili, dakle, zaista uz svu najbolju volju, iz svu tolerantnost, uz svu fleksibilnost, hajde stvarno da ne pravimo od ovoga cirkus. 

RADOMIR LAZOVIĆ: Ja samo znam šta ovde piše.

ANA BRNABIĆ: U redu je. Reč ima ministar bez portfelja Đorđe Milićević.

RADOMIR LAZOVIĆ: Možda Đorđe može da me pomene, pa da nastavimo ovu raspravu. Pomeni me, Đorđe.

ANA BRNABIĆ: Izvolite. 

ĐORĐE MILIĆEVIĆ: Zahvaljujem, uvažena predsednice, dame i gospodo narodni poslanici, najveća tragedija, i trudiću se da ne koristim vokabular na koji je ukazano, ali sam ga čuo sa leve strane, i „lopovi“ i „pokrali ste“. 

RADOMIR LAZOVIĆ: Sa prave leve strane, a ne leve sa koje ste vi.

ANA BRNABIĆ: Zahvaljujem, ako dozvolite da nastavim. Dakle, tragedija je u tome što neko pomisli da na ovakav način, tako što će imati povišen ton, tako što će pretiti prstom, tako što će predstavljati sebe kao stručnjaka, kao ozbiljnog analitičara, kao lekara opšte prakse, da se izrazim, i biti samo na platformi protiv, doći do političkih poena i pri tome stalno pozivati – politička prošlost, politička istorija, a nikako ne shvatiti da se demokratija u Srbiji jedino ostvaruje na izborima. 

RADOMIR LAZOVIĆ: Pokradenim.

ANA BRNABIĆ: Na izborima dobijete glas, da li vam neko veruje ili ne. Na izborima ne možete da varate. Na izborima građani glasaju. Vi ste meni uvek bili beskrajno duhoviti i beskrajna ste mi inspiracija, ali na izborima glasate za program, na izborima glasate za rezultate, na izborima glasate za platformu, na izborima građani podržavaju sve ono što vi nemate. Dakle, platforma kada ste protiv apriori i samo protiv, a pri tome ne nudite apsolutno nikakvu alternativu, nemate nikada podršku za to. Znate šta je još veća tragedija? 

RADOMIR LAZOVIĆ: Šta?

ANA BRNABIĆ: Reći ću vam. Najveća tragedija je u tome što bi u ovom domu oko jednog pitanja trebalo da postoji zajednički imenitelj, a to su nacionalni i državni interesi. Najveća tragedija je to što po pitanju nacionalnih i državnih interesa iz ovog doma se čuje narativ, kako je nazvana, sverežimska deklaracija. Pa ta svesrpska politička agresija iz Beograda, pa sverežimiska deklaracija, pa nadalje, pa nadalje, pa nadalje, pa implementacija rezolucije koja je ilegalno i sramno usvojena u Generalnoj skupštini Ujedinjenih nacija. Izvinite, ali to je narativ iz Sarajeva i taj narativ je imao samo jedan jasan cilj u Generalnog skupštini Ujedinjenih nacija. Nije to bilo poštovanje civilizacijskih vrednosti, nije to bilo poštovanje žrtava, jer da je do poštovanja žrtava, toga bi se setili pre devet godina. Predsednik Republike Srbije je otišao u Srebrenicu. Šta se desilo pre devet godina? Kako definisati ono, a ne kao organizovani linč i pokušaj ubistva? Da li je devet godina nakon toga neko odgovarao? Da li se neko setio da to pomene, da osudi? Ne, nije, kao da se nije ni desilo. Dakle, nije ovde reč o civilizacijskim vrednostima, nije ovde reč o poštovanju žrtava i isti narativ, nažalost, danas čujemo u republičkom parlamentu, Narodnoj skupštini Republike Srbije, isti narativ koji ima samo jedan cilj – ne poštovanje žrtava, ponavljam, već pravno-političke konsekvence koje se žele postići implementacijom rezolucije sramne, ilegalne rezolucije koja je usvojena u Generalnoj skupštini Ujedinjenih nacija. Šta drugo? Želite civilizacijske vrednosti? Reći ću i vama, kao i ovima u Sarajevu. Šta ste postigli? Nakon 29 godina obeležićete dan u Ujedinjenim nacijama? Pa to ste činili sve vreme. Nije to vama cilj. Pravno-političke konsekvence, da nestane Dejtonski mirovni sporazum i da nema Republike Srpske. To je cilj koji se želeo postići usvajanjem rezolucije u Generalnoj skupštini Ujedinjenih nacija. Nažalost, taj narativ se danas čuje u republičkom parlamentu. 

ALEKSANDAR JOVANOVIĆ: Hajde završavaj, udavi.

ANA BRNABIĆ: Pa ja sam tek počeo, polako, imam vremena. Sve je u redu. Deklaracija o kojoj danas govorimo je istorijski važan dokument, dokument koji definiše ono što jesu nacionalni interesi srpskog naroda u 21. veku, nešto što nije učinjeno u prethodnom vremenskom periodu. I šta reći protiv, ako je jasno definisano - da, mir i stabilnost, ako je jasno rečeno - da, želimo da se borimo za naš narod, da naš narod oseti boljitak od onoga što ćemo činiti i raditi u budućnosti? Da, ekonomija jeste nacionalni interes. Da, možemo mnogo toga zajedno da učinimo i da uradimo. Da, želimo da razgovaramo sa svima ko u Srbiji gleda i sagledava ravnopravnog partnera i ravnopravnog sagovornika. Da, želimo da razgovaramo i sa državama našim partnerima sa Zapada, svidelo se to nekome ili ne, ali sutra će svi tražiti plate, sutra će svi tražiti međunarodni status. I da, jedinstvo. Jedinstvo, jer u periodu izazova, periodu iskušenja kojima je Srbija izložena, kojima je izložena Republika Srpska, najvažnije je da postoji jedinstvo. Srbija je uvek bila jaka onoliko koliko je jedinstvena. Zato ovaj dokument ima istorijski značaj i istorijsku važnost. I da, tiče se nacionalnih interesa srpskog naroda u 21. veku. Znate, dobro je uvek kada nešto pročitate, kad god, posle dužeg vremenskog perioda dobijete naknadnu pamet, ali dobro je da pročitate, naučite nešto, naročito ako nešto traje 34 godine, i ne traje zato što vi to želite ili ne želite, već to kažu građani Srbije, i onda nešto naučite iz svega toga. Dobro je kada imate političku ideologiju, i kada ste levičar i kada ste desničar, a to što je neko socijalista ne znači da je i socijalista utopista. Dakle, možete vi da spočitavate šta god, ali suština je da uvek budete i da radite u interesu Srbije i u interesu građana Srbije. 

RADOMIR LAZOVIĆ: Tako je. Istorijski govor.

ANA BRNABIĆ: Biće vremena za istoriju, ja sam daleko od istorije. Ali vi nikako da shvatite prošlost, sadašnjost, budućnost i nikako da pokušate da sagledate da iz onoga što nije bilo dobro izvučete pouke, da afirmišete ono, ako je nešto bilo dobro, a ja vidim da ništa nije bilo dobro i da gradite temelje nove budućnosti. Ja sam jako dobro, hvala. Dakle, kada je reč o onome što ste pročitali nakon toliko godina, rekao sam, dobro je da imate političku ideologiju, ali nikada nije dobro da imate jedan radikalni stav i da mislite da se sve može zaustaviti nekakvim blokadama, da ono što jeste interes i što će ostvariti kvantitativni skok u budućnost, što će ostvariti ekonomski rast, što će ostvariti ekonomski napredak, što će omogućiti kontinuitet u povećanju plata i penzija, vi pokušavate da dezavuišete i dok druge države Evropske unije, poput Nemačke, ulažu u taj projekat, vi želite Srbiju da izolujete, želite Srbiju da distancirate od svega toga i da Srbija nema apsolutno nikakve koristi. Dakle, da, ovde ja ne vidim da je bilo šta netransparentno kada govorimo o projektu koji je pomenut. Sve je veoma transparentno, sve je veoma vidljivo i građani imaju prilike to da sagledaju. Da, zaštita životne sredine. 

RADOMIR LAZOVIĆ: Tako je!

ANA BRNABIĆ: Mogu i ja glasno da govorim, ali nije mi manir. Dakle, da, zaštita životne sredine je na prvom mestu, o tome je govorio predsednik Republike Srbije više puta. Ne verujete stručnjacima u Srbiji, veruju građani Srbije, ali garant za sve ovo će dati Evropska unija, garant za sve ovo će dati i Nemačka. Konačnu odluku doneće Srbija. I kao što je to rekao predsednik Republike Srbije, uvek u interesu Srbije i uvek u interesu građana Srbije. Naravno, zaštita životne sredine, naravno, sociološki aspekt na drugom mestu i, naravno, ekonomija na trećem mestu. Ja shvatam, naravno, kada imate nešto što je prednost, kada imate nešto što će omogućiti ekonomski rast, nije sve tako lako i nije sve tako jednostavno. Postoje različite grupacije ljudi i nemojte da imate dilemu da će i predsednik Republike i predsednik Vlade i čitava Vlada i resorni ministar, ja se izvinjavam ministarki, ovo je njen resor, ja ne želim da se mešam, ali moram da kažem, naravno da će se razgovarati sa građanima koji žive u Jadru i Rađevini i duboko verujem da će oni razumeti suštinu svega onoga što želi da se realizuje. Naravno da će se razgovarati sa onom, rekao bih, drugom grupacijom koja je bila izložena i insinuacijama i određenim notornim lažima, ali o tome će govoriti stručna javnost, o tome će govoriti stručnjaci, a mi ćemo omogućiti da glas stručne javnosti dođe do građana. Naravno postoji ona treća grupacija na koju kao što vidite ja ne želim da trošim energiju, ne želim da trošim snagu, jer ja znam jako dobro da. 

ALEKSANDAR JOVANOVIĆć: Pa, troši slobodno.

ANA BRNABIĆ: Pa, imam vremena polako. Ja znam jako dobro da kada polazite od toga što gore po Srbiju to bolje po na nas, ne vidim razlog da uđem u bilo kakvu vrstu rasprave. Zahvaljujem, predsednice. 

ANA BRNABIĆ: Hvala vam. Reč ima predsednik Vlade, Miloš Vučević. Izvolite. 

MILOŠ VUČEVIĆ: Hvala predsednice Narodne skupštine. Poštovani narodni poslanici, ova deklaracija koja je danas pred vama odnosno na dnevnom redu nije nikakav pamflet i nije nikakva fikcija nego je prava nacionalna deklaracija i ne mogu da kažem da sam zadovoljan što vi imate takav odnos prema istoj, ali mislim da bi bilo dobro da smo postavili politički, nacionalni, narodni, državni konsenzus i da svi podržimo istu. Brine me kada vi deklaraciju koja se bavi ozbiljnim temama, u ozbiljnim vremenima, nazivate nacionalistički pamflet i kada pričate o tome da je ona fikcija i da je to jeftina demagogija, jer to što smo mi pričali o stanju u Srbiji, Republici Srpskoj, stanju i situaciju na Kosovu i Metohiji i opštoj poziciji srpskog naroda u regionu, jeste nešto što je demagogija i neki pokrivač ili zastor koji bi trebalo da sakrije neke druge naravno zlurade i loše namere ove vlasti prema sopstvenom narodu i prema sopstvenoj državi. Nažalost niste u pravu, voleo bih da jeste, u kontekstu da se ne dešava ono što nam se dešava, da nemamo trenutno trista konačnih rešenja za iseljavanje Srba iz severne Kosovske Mitrovice iz svojih stanova, da nemamo pokušaje Aljbina Kurtija da otvori most između južne i severne Mitrovice, da nemamo pokušaje konstantne pokušaje revizije Dejtonskog sporazuma, pri tome ta revizija se sprovodi već godinama unazad korak po korak i uvek i isključivo na štetu Republike Srpske. Da, nemamo situaciju da se srpskom narodu u regionu ne priznaje prava koja se priznaju svim drugim narodima, da je ćirilično pismo i dalje progonjeno i zabranjeno i da se prikazuje u nekim državama u regionu kao akt agresije, da nam se lome nadgrobne ploče. Da vas podsetim pre neki dan je slomljen nadgrobni spomenik Šoškoćaninu u Vukovaru, niste na to reagovali, to vas nije briga, to vas ne interesuje. Pričate o fikcijama, nažalost nije fikcija ovo nam se dešava. Deklaracija ne rešava sva pitanja i sve ove probleme, ali donosi jednu političku podlogu i pre svega institucionalni prilaz i pristup kako moramo da vodimo politiku države, a rekao bih nacionalnu politiku na sve okolnosti, a vi mi pričate o tome da ćete vi da napravite sopstvenu deklaraciju. Ja sam vas molio, pozivao, apelovao prema narodnim poslanicima naše Skupštine, naše Srbije da ovo nije stranačka deklaracija nego da treba da bude narodna, nacionalna deklaracija, a vi pričate vi ćete da pravite sopstvenu deklaraciju. Pa, to je nešto što samo ide na ruku onima koji ne žele dobro našoj državi, da se delimo po pitanjima po kojima ne bi smeli da se delimo. Što ne znači da ne možemo da imamo iste ideje i treba da imamo različite i programe, političke ideje, ideologije ako hoćete, nije problem u tome. Pričate o problemima u zdravstvu, znate šta do 2012. godine nisu mogle da se pokvare klime. Znate zašto? Pa, nije ih ni bilo, nije ni bilo klima do 2012. godine, a da vam kažem nije bilo ni ovih kliničkih centara, bolnica i domova zdravlja koje danas imamo. Pokvarili se klima uređaji, desilo se, dešava se ne samo u Srbiji, desi se i promptno smo reagovali i otklonili kvar. Promptno smo reagovali u 48 sati je otklonjen kvar desilo se. Što ne kažete šta je urađeno sve u zdravstvu nego ste se uhvatili jedne tehničke situacije da prikažete zaboga da to ništa ne valja. Što niste rekli šta je izgrađeno u periodu kada ovi koji su sa vama u koaliciji su vodili državu? Sa vama u koaliciji i vi time na posredan način prihvatate političku odgovornost za rezultate države u tom periodu, jer sa njima idete u zajedničku političku borbu. Ja vama nisam dobacivao i da vam kažem, jel vi ne vidite da vaše dobacivanje nema nikakvog efekta osim što pokazuje vašu nepristojnost. Niti ste nekog dekoncentrisali, niti je neko bio sprečen da govori, samo govori o vašoj nepristojnosti i nekulturi. To je dobro da građani Srbije vide. Sve vreme dobacujete, sve vreme vređate i psujete. Koja god da je tema vi vređate i psujete. 

ALEKSANDAR JOVANOVIĆ: Ja ne psujem samo.

MILOŠ VUČEVIĆ: Psovali ste dok je ministar Milićević pričao, imali ste komentare. U pravu je Milenko kada je rekao, obmanjujete javnost, svi bi vi kopali litijum, da kopali bi, jer ste dovodili taj isti Rio Tinto i tada se niste protivili i tada se niste setili, ponovo da vam kažem, i Podrinja, ni Rađevine, ni Jadra, ni Drinske bitke, ni Druge srpske armije predvođene Stepom Stepanovićem, ništa toga se niste setili. Niste se setili, nego ste pravili priloge kako je to najbolji projekat za razvoj Srbije. Pa, kažite šta biste, fizički biste. Da, to je demokratija, bravo. Pa, bravo, pa to je pristojnost. Eto, to je demokratija, fizičko nasilje, a vi kažete da se vama preti fizičkim nasiljem. Pa, vi pretite krivičnim prijavama da će neko biti uhapšen i progonjen, sve vreme to pričate, a govorite da se sprovodi nasilje nad vama, a vi sprovodite nasilje. Vi sprovodite u ovom trenutku verbalno, a pretite fizičkim i to je najbolja vaša politika. Pa, vi ste rekli da imate probleme sa RTS-om, pa mi imamo veće probleme sa RTS-om. Pogledajte jučerašnji prilog iz Dnevnika, pa vi ste dobili veći prostor nego cela vlast. Potpuno nesrazmerno. Pa, nemojte ljudi, pa možemo da vratimo, pa pogledajte RTS Dnevnik juče, izveštaj iz Skupštine. Pa, to vama apsolutno ide u prilog. Ljudi, da li vi gledate te programe. Pa, ja ne znam gde vi imate primedbe, a mi ćutimo iz pristojnosti, javni servis valjda treba da radi, to je evropski i demokratski. Pa, što vi imate primedbe, pa vi ste juče imali bolji prilog o izveštaju iz Skupštine nego što ima pozicija. Apsolutno nesrazmerno većinskoj volji građana Srbije. Dosta te priče kako je neko prevario građane, koliko puta više treba da izađemo na izbore, izgubite svuda izbore i u Gornjim i Donjim Nedeljicama, svuda ste izgubili, u Loznici, gde god hoćete, u kom gradu Srbije. Uvek su vam pokradeni izbori i kada god izgubite vi ste pokradeni. Jeste, pored svih vas smo pokrali, onda ste vi zaista sposobni kada pored svih vas se dešavaju mađioničarski trikovi. Prestanite više da obmanjujete ljude. 

ALEKSANDAR JOVANOVIĆ; Saberi se malo.

MILOŠ VUČEVIĆ: Vi se saberite malo, neće vas građani, izgubili ste sve izbore i pričate stalno o nekim obmanama, a sve izbore ste izgubili. Sve ste izgubili, od Subotice do Trgovišta, sve izbore ste izgubili. Pričate o prevarantskim projektima, pa šta je prevarantski projekat? Obilaznica oko Kragujevca? Čista Srbija je. Pa, pričali ste o kanalizaciji, evo vam čista Srbija, pa to je projekat koji rešava kanalizaciju. Pa, to je pet hiljada kilometar kanalizacione mreže, pa to su prečišćavači otpadnih voda, pa to su regionalne deponije. Pa, kako pričate o prevarama? Ja znam, vi niste učestvovali u bilo kom segmentu, u izvođenju izgradnji jednog metra kanalizacione mreže. Vi pojma nemate ni šta to znači, ni kako ide projekat izgradnje kanalizacione mreže, zato to tako i pričate. Vi ste ekspert i za jadarit, i za rudarenje, i za energetiku, i za ekologiju, i za kanalizaciju, i za nacionalnu deklaraciju. Za sve se ekspert, samo vas neće građani i to je jedan mali problem za vas, a bogu hvala, brana i bedem da Srbija ne ode u stranputicu. Tako da sve vaše kritike, jesu jeftini politički pamfleti. A kada ću ja da završim, to će odlučiti građani Srbije, ne vi, jer građani Srbije o tome odlučuju na izborima. Vi kada pričate, mi ćutimo, pristojni smo i slušamo vas šta pričate, a malo i vi treba da slušate, naučićete mnogo toga. Mnogo toga ćete naučiti. Još jednom pozivam sve narodne poslanike bez obzira na stranačku opredeljenost, politički program, ideologiju, da podržite svesrpska deklaraciju, ona je osnov dalje borbe, političke borbe za opstanak srpskog naroda na ovim prostorima, opstanak Srbije, opstanak Republike Srpske i tešku borbu za Kosovo i Metohiju, odnosno pre svega Srbe na Kosovu i Metohiji. Sklonite se iz stranačkih uniformi, razmišljajte o odgovornosti prema srpskom narodu, građanima Srbije i prema našoj otadžbini Srbiji. Hvala vam lepo. 

ANA BRNABIĆ: Hvala vam, predsedniče Vlade. Narodnom poslaniku Aleksandru Jovanoviću izričem opomenu ponovo. Zato što je, da građani znaju kakav je to borac protiv nasilja dok je predsednik Vlade govorio, pretio i obećavao da će mu izvući uši. Eto to vam je taj nivo diskusije i kako taj čovek predstavlja građane koji su ga birali u ovu Skupštinu. Tako da vam izričem opomenu i ja vas još jednom molim od srca da poštujete građane, ovaj dom i sve narodne poslanike ovde bez ikakvog izuzetka, bilo da su vlast ili su opozicija, zato što vas evo hipotetički pitam gospodine Jovanoviću, ako bi mogli samo, sad će on da režira i RTS čovek, ako bi mogli samo da zamislite kako bi ovaj dom izgledao, parlament, dom građana, Narodna skupština, ukoliko bi se slučajno svaki narodni poslanik ponašao na način kako se vi ponašate. U redu, vama nisam dala dozvolu da priđete, ja vas molim, molim vas, kumim, ja vas kumim da se… nisam vam dala dozvolu da priđete. Sada vam oduzimam reč. Dobro. Jel možete sada da se vratite? Sada je ovo bio taj performans ili vi hoćete da stojite tu? Evo, dozvoljavam, evo vama pošto ste pod posebnim okolnostima, za posebne narodne poslanike pošto je ovo, što bi se reklo „ikvolo pjortunitiz“ parlament, dakle, gde mi dozvoljavamo da svako bez obzira, mi ovde zaista pošteno, bez obzira na sve psihičke probleme, mi ovde poštujemo narodne poslanike, zato što predstavljaju određene građane, tako da, čak vas neću ni isključiti sa sednice. Samo sam vam dala opomenu, ali je svakako važno, evo pozivam vas još jednom da pomislite kako bi izgledala ova Narodna skupština da se svi ponašaju onako kao što se vi ponašate. Izvolite. Gospodine Lazoviću, imate pravo na repliku zato što je neko rekao reč „zeleno“. Evo, toliko o tolerantnosti ovog parlamenta. Izvolite. Za vas gospođo ne znam ni kako ste se prepoznali. Pošto se zaista trudim da budem tolerantna preko svake mere, svako od vas mora da mi da neku reč nad kojom imate monopol i kada se ta reč izgovori, a vi se osećate prozvano, važi, „stršljen“ evo na primer, pa onda vi kažete, evo to sam ja, evo Lazović je rekao „zeleno“ i to čak ima nekog smisla, pa ću mu dati reč, ali za vas nemam pojma kako da protumačim kako vas je ko pomenuo. Izvolite, gospodine Lazoviću. 

RADOMIR LAZOVIĆ: Znate šta, ja mislim da je negde uopšte prihvaćeno šta znači politički zeleni, ali s obzirom da ovde imamo i dilemu šta znači levica, ja da odmah kažem, ako se kaže levica da smo isto mi, pošto nismo sigurni ova lažna koja ne može da zaštiti interese ljudi da žive dobro, tako da odmah stavimo monopol i na to pitanje da se vi ne zbunjujete predsedavajuća i da znate. Znači, Zeleno levi front, to vam znači mi ovde što sedimo, nas 10 koji se borimo lavovski za ove naše teme i koje bi da iskoristimo svaki sekund koji možemo da se građanima obratimo i da pošaljemo poruke, da pohvalim premijera, retko će se to desiti da pohvalim što se barem udostojio nekog odgovora. Uglavnom kad neka pitanja postavimo onda nas napadaju da smo strani plaćenici, da smo izdajnici i ko nas plaća itd, barem ste se udostojili da pokušate nešto da odgovorite, samo to što ste odgovorili ničemu ne služi, jer ne odgovara na suštinu pitanja nego još jednom vas stavlja u tu situaciju kako se spasilac Srba, kako ćete vi sad sa ovom deklaracijom da pokažete nacionalne interese, a kako nikad, kako ti nacionalni veliki interesi nikad brate ne zahvate nekoga da dobije kanalizaciju, da dobijemo pijaću vodu, da dobijemo nešto konkretno što bi možda zaista moglo da se shvati interesom građana. Kako se to ne desi, meni samo to nije jasno i nemojte se hvaliti projektom „Čista Srbija“, jer to je projekat koji uvodi staru tehnologiju, zastarelu tehnologiju koju ćemo skupo plaćati koja će nas koštati milijarde, i ti kilometri kanalizacionih cevi su nepotrebni zato što postoji nova tehnologija koja na drugačiji način tretira otpadne vode, tako da se one tretiraju bliže mestu nastanka, da se onda obrađuju mala postrojenja, ali nemam sada dovoljno vremena da vam to objasnim, bavićemo se time detaljno. Hoću još ovo da vam kažem samo, ne možemo govoriti o velikim nacionalnim interesima dok nam pola ljudi nema kanalizaciju, ponavljam to još jednom, voleo bih da dođe do građana, jer kada sedite tako samouvereni i spremni da nam pričate o ugroženim nacionalnim interesima, do ljudi samo treba da dođe činjenica da pogledaju okruženje u kome žive, da pogledaju da li imaju za svakodnevne potrebe, i da pogledaju da li imaju najosnovniju infrastrukturu zato što uglavnom nemaju, a vi ste 12 godina na vlasti. 

ANA BRNABIĆ: Hvala vam. Ne znam samo kako da sada tretiram narodnog poslanika Ivana Karića, koji je takođe „zeleni“, pa sada ne znam kada neko pomene – zeleno, ko se sve oseća tu za repliku… 

RADOMIR LAZOVIĆ: Isto kao SPS, lažna levica i lažni zeleni, eto vam primer kako to izgleda. Pokušao sam da objasnim. 

ANA BRNABIĆ: Ma da, najbolje da vi kažete ko je pravi, a ko lažni. Najbolje da kažete ko je pravi, ko je lažni i ako u ovoj sali bilo ko pored zelenog pomene levo, isto vi dobijate, i ako bilo ko u ovoj sali pomene slučajno reč – front, isto vi dobijate repliku? Dobro. Šta je teško, a ja kao što sam rekla, ja volim da čujem šta vi kažete, ja volim da narod čuje takođe šta imate da kažete, tako da se ja slažem i „zeleno“ i „levi“ i „front“ i sve i vi dobijete repliku. Hajmo sada ovako, ministar Goran Vesić. 

GORAN VESIĆ: Slušamo već nekoliko sati kako u Srbiji nema kanalizacije i slušamo kako nema kanalizacije i kako je neophodno graditi kanalizaciju. Malopre smo čuli neke neistine o projektu „Čista Srbija“. Prvo, istine radi želim da kažem, a to manje više se zna da Projekat „Čista Srbija“, čija je vrednost investiciona vrednost tri i po milijardi evra, treba da pokrije 73 jedinice lokalne samouprave na 93 lokacije sa 159 postrojenja za preradu otpadnih voda, od kojih su većina postrojenja mala postrojenja, a ima i onih velikih kao što je postrojenje u Novom Sadu, koja je ekvivalent za 300 hiljada stanovnika i da ukupno oko dva miliona i 200 hiljada ljudi treba da dobije priključak na kanalizaciju. U prvoj fazi projekta, a prva faza projekta je završena preko 70%, rađena je kanalizacija na 16 lokacija, ukupna vrednost prve faze je 336 miliona evra, gradi se 680km kanalizacije i gradi se 25 postrojenja za preradu otpadnih voda, uglavnom manjih postrojenja. Pred poslanicima se nalazi zaduženje, za drugu fazu čija je vrednost 216 miliona evra, nadam se da ćete odobriti. U drugoj fazi predviđeno je da gradimo kanalizaciju, postrojenje na 9 lokacija, Novi Sad, druga faza, Subotica, Inđija, Ada, Doljevac, Lelić, Kušiljevo, tj. Svilajnac, Bezdan i Sombor i Ćićevac. Ukupno pokrivamo sa drugom fazom 50 hiljada stanovnika. Kada pričamo o tehnologiji i ono što želim da kažem, a kada bi se čitao „Službeni glasnik“ i kada bi neko imao samo želju da prati ono što Vlada radi, nedavno, prošle jeseni je promenjena uredba Vlade koja je usklađena sa svim direktivama i uvedena je obaveza da se kod svih postrojenja koja se grade za preradu otpadnih voda, izuzev onih malih postrojenja, za tim nema potrebe, radi, uvede i tercijalna prerada, koja je u skladu sa evropskom direktivom EU. Sa izvođačem, koji je iz Kine, takođe se rade aneksi oko kojih su obavezni da prihvate tehnologiju i da prihvate preradu u skladu sa direktivama EU i tako se rade postrojenja i tako će se raditi sva druga postrojenja. Ja bih voleo da, istine radi, ako već govorimo o tome, a vidim da su puna usta da kanalizacije nema, onda makar, kada se radi kanalizacija, priznamo da se ona gradi, a očigledno ovde imamo ljude koji ne razumeju, koji s jedne strane misle da je sve politika i da ne postoje stvari koje se rade koje su važne za svaku građanku i građanina. Nije „Čista Srbija“ jedini projekat u okviru koje se radi kanalizacija. Moram da se zahvalim i Nemačkoj razvojnoj banci KfW, koja ima nekoliko veoma dobrih projekata, banci Saveta Evrope. Ulažu nešto i sami gradovi i opštine. Ono što je važno to je da ćemo na taj način konačno rešiti problem kanalizacije. Na kraju želim da kažem, a da bude jasno, nije kanalizacija postojala u Srbiji, pa je neko ukinuo, pa sad je nema, nego je nikada nije bilo i nikada se više kilometara kanalizacije i postrojenja za preradu otpadnih voda nije gradilo. Da li je dovoljno brzo - sigurno nije, jer potrebno je da svaka kuća u Srbiji ima priključak na kanalizaciju, a da li je više nego što se ikada gradilo - jeste, tako da bi bilo lepo makar da priznamo te činjenice. Ja sam zaista spreman kao neko u čijem ministarstvu se nalazi ovaj projekat, da čujem svaki predlog kako možemo ovaj proces da ubrzamo, da čujem svaki predlog ako zaista neko misli da direktive EU, kojom smo usvojili uredbom, nisu dovoljne, da možda postoji još nešto što možemo da uradimo i to bi bilo korisno da pričamo tako o projektu. Da izmišljamo da projekat ne postoji, to je nešto što je zaista neprimereno. To isto kad nam priča da ne postoje auto-putevi. Čuli smo i takve… Čuli smo ljude koji kažu da „Miloš Veliki“ ne postoji. Za njih taj auto-put ne postoji. Čuli smo da brza pruga do Novog Sada ne postoji. Evo početkom novembra ići će brza pruga do Subotice i to smo čuli da ne postoji. Znate, imamo problem sa ljudima koji imaju problem sa relanošću, koji ne mogu da prihvate da se nešto radi. Slažem se da možemo da pričamo da nešto može bolje da se radi i brž,e i o tome uvek treba da razgovaramo. Ovo i jeste mesto gde treba da razgovaramo, ali nemoj da izmišljamo da se nešto ne radi. Hvala. 

ANA BRNABIĆ: Hvala. Reč ima predsednik Vlade Miloš Vučevivić, pa da se vratimo onda na poslaničke grupe, tako da se pripremi narodni poslanik Miloš Jovanović. Izvolite, predsedniče. 

MILOŠ VUČEVIĆ: Hvala, predsednice. Ministar Vesić je govorio detaljno, precizno oko ovih projekata. Ja mislim da su to veoma važni projekti, razvojni projekti, što radi i Republika, a negde i Pokrajinska Vlada i, naravno, lokalne samouprave. Ono što vi niste razumeli i što ste ponovo pokušali da jednom klasičnom zamenom teza i jeftinom demagogijom u pokušaju dodvoravanja građanima prikažete jeste činjenica da nedostatak kanalizacione mreže ili vodovodne mreže ili izgradnja istih neće rešiti probleme o kojima smo pričali vezano za Deklaraciju, to nije manje bitna tema ili nebitna tema, ali ne rešava pitanja o kojima pričamo i koji su fokusirani u koncipiranju deklaracije, odnosno zašto je došlo do Svesrpskog sabora. Da li vi stvarno mislite da će Kurti da se smiri u odnosu na napade na Srbe kada izgradimo kanalizacionu mrežu u nekoj opštini ili gradu i da će on da bude tada oduševljen jer kaže da je Srbija postigla civilizacijski, ekonomski i socijalni napredak, nema razloga više da ugrožavam Srbe na Kosovu i Metohiji ili mislite da će da stanu pokušaji Sarajeva i dela međunarodne zajednice za revizijom Dejtonskog sporazuma kada mi uradimo neki prečistač otpadnih voda? Ili da će Hrvatska da dozvoli ćiriličko pismo u upotrebu? Nisu iste teme. Vi ste mogli da kritikujete ovo što je rekao Goran Vesić, da li ide najbrže ili dovoljno brzo izgradnja komunalne infrastrukture, a ja vam kažem, pošto sam radio taj posao 10 godina i neki od vas u vašim klupama su isto bili na tim pozicijama i znaju koliko je to zahtevno od imovinsko-pravnih odnosa, urbanističkih planova, projekata, nedostatka projektnog biroa, izvođača, nepredviđenih stvari koje se dešavaju, a nekada i nemotivisanosti građana da se priključe na infrastrukturu koja je izgrađena. Ja vam pričam iz realnog života šta se dešava pošto sam to deset godina radio. Mogu da vam pričam i o kanalizaciono-vodovodnim cevovodima i reakciji i na jednu i na drugu temu. Ja sam vam pričao o deklaraciji, pre svega, kao predsednik Vlade i značaju deklaracije kao naš politički odgovor na situaciju koja je prisutna u regionu pre svega po poziciji Kosova i Metohije, odnosno Republike Srpske, a rešavaćemo je i ja sam siguran da ćemo izgraditi svu ovu komunalnu infrastrukturu, ali bojim se da oni koji ne žele dobro našem narodu i našoj državi neće zbog toga promeniti svoj kurs, nego će nastaviti svoju politiku, jer ih uopšte ne interesuje šta mi radimo po ovom pitanju. Apsolutno ih ne interesuje. Njih interesuje da sprovedu svoju političku agendu. Kurtija interesuje da očisti Kosovo i Metohiju od Srba. Političko Sarajevo interesuje da dođe do revizije Dejtonskog sporazuma. Gotovo dobar deo regiona interesuje da Srbija stalno bude kriva za nešto kao, kako oni to kažu, remetilački faktor. To su teme o kojima treba da se razgovara ili daje podloga deklaracija koja je predložena, a ne priča o komunalnoj infrastrukturi koja, eto, kada se reši, onda ćemo mi zaboga sve ove probleme otkloniti. Nažalost, nećemo, jer bi onda mnogo lakše rešili probleme, jer je lakše izgraditi ovo o čemu ste vi pričali, nego rešiti ove izazove na koje pokušava da odgovori Svesrpska deklaracija. Hvala vam lepo. 

ANA BRNABIĆ: Hvala vam. Reč ima narodni poslanik Miloš Jovanović. Izvolite. 

MILOŠ JOVANOVIĆ: Hvala vam, gospođo predsednice Narodne skupštine. Gospodo iz vlasti, osramotili ste se danas i juče ovom sednicom, dnevnim redom, objedinjenom raspravom, mada nisam siguran da vi to osećanje sramote uopšte možete da iskusite, ali, eto, ostavimo po stranu. U krajnjem slučaju, skačete sebi u usta. Vi na sva zona poslednjih nedelja ste obznanili Svesrpski sabor, njegovo održavanje, podjednako glasno ste govorili o usvajanju tzv. Svesrpske deklaracije, a onda niste našli za shodno da napravite sednicu Narodne skupštine Republike Srbije gde će to biti jedina tačka dnevnog reda i gde ćemo moći samo o tom dokumentu, za koji vi sami kažete da je istorijski i da je od istorijskog značaja, da diskutujemo, nego ste tu tako važnu deklaraciju uvrstili među 60 tačaka dnevnog reda, zajedno sa Izveštajem Agencije za borbu protiv korupcije, zajedno sa Izveštajem Fiskalnog saveta, sa raznim zakonima o potvrđivanju sporazuma o saradnji u domenu odbrane do zaduživanja i da ne nabrajam dalje. Imamo izbor guvernera i viceguvernera. Ljudi, pa to govori o vama, o tome koliko ste zaista iskreni kada kažete da je to istorijski dokument. Da je zaista istorijski dokument ili da ga zaista tako doživljavate ne bismo imali 60 tačaka, od kojih je samo jedna, makar bila i prva, usvajanje deklaracije o kojoj toliko govorite, a to je šteta, jer je tekst skoro pa dobar. Dobar je zato što otvara neka važna pitanja o kojima mi iz Srpske koalicije NADA – Novi DSS, POKS govorimo godinama unazad. Dobar je kada pominjete SPC i njenu ulogu kao jednog od stubova našeg nacionalnog, kulturnog, citiram, i duhovnog identiteta. Ovaj naš narod ne bi opstao bez SPC u onim vremenima, a ona su, nažalost, trajala nekoliko vekova, kada nismo imali svoju državu i to je toliko važno da bismo možda i morali da njen položaj dodatno učvrstimo i formalno pravno, možda razmišljajući o tome da od toga napravimo i ustavno-pravnu kategoriju kada je u pitanju njena uloga. Dobro je baviti se identitetom i promišljati pitanje srpskog nacionalnog identiteta, jer mi jesmo donekle dezorijentisani kao narod danas. Mnogo je bilo diskontinuiteta. Pričali smo o tome i ranije. Vi ste pomenuli neke od tih diskontinuiteta u vašoj uvodnoj reči, gospodine predsedniče Vlade, kada ste pominjali Jugoslaviju i komunizam ili Socijalističku Jugoslaviju. Možemo i Prvi svetski rat kao ozbiljni biološki diskontinuitet, možemo i otomansku okupaciju kao prvi od diskontinuiteta u našoj nacionalnoj istoriji i na tome treba raditi, u vezivanju niti naše rascepkane istorije. Fali ovde reč, potreba za pravljenjem sinteze naše nacionalne istorije, ne volim tu reč, ali pravljenje narativa naše nacionalne priče. Bez tog temelja neće biti ovih drugih stvari koje vi pominjete, nacionalno pomirenje i izgradnja istinski jasnog identiteta nacionalnog srpskog naroda. To je dobro. Kažem skoro, jer neke stvari su nedorečene, a ne bi smele da budu. Pominjete Srebrenicu i događaje iliti događanja u Srebrenici na jedan vrlo sterilan, ja bih rekao nemušt, pomalo i kukavički način, kada kažete da Svesrpski sabor ne podržava rezoluciju o Srebrenici za koju su glasale 84 države itd. Rezolucija, koja je nažalost usvojena u Generalnoj skupštini UN i koja jasno kvalifikuje događaje u Srebrenici kao zločin genocida, a tamo se nije dogodio genocid. Šta god da se dogodilo, to se ne može nikako kvalifikovati kao zločin genocida. Gospodo, da li je bilo teško staviti u tu Svesrpsku deklaraciju tu rečenicu – događaji iz Srebrenice se ne mogu kvalifikovati kao genocid i mi na tu kvalifikaciju lažnu ne pristajemo? Da vas pitam sada a ko će to da uradim osim nas ovde, hoće u Pakistanu da donesu takvu deklaraciju, hoće u Londonu, hoće u Indiji? Ko treba da odgovori na ono što je uradila Generalna skupština ne velikim brojem glasova i svaka čast na toj borbi, ali ipak je usvojila tu rezoluciju? Ko treba da odgovori ako ne najviše predstavničko telo Republike Srbije kao matične države srpskog naroda? Zašto to ne radite? Da vas pitam, da li je vama neprihvatljiva formulacija - tamo se nije dogodio genocid i mi tu laž nikada nećemo prihvatiti i uvek ćemo osporavati? Možemo i da preformulišemo, ali da ima taj smisao potpuno jasno izražen. Da li je to problem, gospodine Vučeviću? Da li je problem, gospodo iz vladajuće većine? Ako nije, hajde da usvojimo našu deklaraciju, naš predlog deklaracije Srpske koalicije NADA o tim događajima iz 1995. godine u Srebrenici. Ja mislim da je to naša dužnost. Ja razumem da se u vezi sa nekim stvarima taktizira. Nuklearne sile, pa taktiziraju, a neće jedna Srbija, ali gspodo, pitanje Srebrenice i nametanje lažne krivice nama kao narodu ne spada u pitanja s kojima možemo da pravimo kompromis. To nedostaje, između ostalog, u ovoj vašoj deklaraciji. Ali, nije to razlog zašto mi nećemo glasati za ovu deklaraciju. Razlog su dve ozbiljne protivrečnosti, ali zaista ozbiljne. Jedna se direktno tiče same deklaracije, a druga se tiče nesklada između vaših reči i vaših dela. Hajde da krenemo od ove prve. Ne znam zašto istrajavate na tome. Evropske integracije, evropske integracije i evropske integracije, članstvo je cilj ove zemlje i naše strateško opredeljenje. U redu je to. To može biti legitiman politički stav. Jedini je problem gospodo što su te integracije u direktnoj suprotnosti sa svim ostalim što piše u ovoj istoj deklaraciji. Pričate o Kosovu. Sjajno, lepo to zvuči kada vi govorite o tome. Manje lepo kada gledamo šta radite, ali lepo zvuči kada govorite. Evropska unija nam traži da priznamo secesiju Kosova i Metohije, implicitno, ali to traže. To ste priznali svi vi, to je priznao i Savet za nacionalnu bezbednost u svom zaključku iz decembra 2022. godine, to je rekao i Aleksandar Vučić u više navrata - traže od nas da priznamo implicitno secesiju Kosova i Metohije. Kako se onda spaja, gde spajate, u kojoj tački spajate naše članstvo u EU i odbranu teritorijalne celovitosti zemlje? Gde spajate tradicionalne vrednosti, porodične tradicionalne vrednosti za koje se zalažete, i potpuno se slažem s tim, sa onim nazovi vrednostima EU? Znate, kada je Mađarska 2021. godine pokušala i uradila, usvojila određene izmene i dopune zakona, Zakona o zaštiti porodice, Zakona o zaštiti dece, o marketinškim uslugama, gde je htela, kako oni kažu, da smanji tu ideološku matricu teorije roda, rodne disforije, homoseksualizma kako oni kažu, itd. Znate kakva je bila reakcija Evropske komisije? Predsednica Evropske komisije Ursula fon der Lajn je rekla da je to skandal, da su njihove izmene i dopune zakone sramota za EU i da protivreče, odnosno da su u potpunoj suprotnosti sa fundamentalnim vrednostima EU, a to su prava tih manjina. Inače, nemam ništa protiv ko šta radi u svojoj privatnoj sferi, neka radi šta god želi. Ovo su javne stvari koje su u potpunoj suprotnosti sa zalaganjem za tradicionalnu porodicu i takve vrednosti. Uostalom, hajde samo da skratim priču, da se ne zadržavam mnogo na EU. Evropska unija nema vrednosti. Evropska unija je jedno liberalno tržište, koje razgrađuje svaku kolektivnu vrednost, i porodicu i rodni identitet, a kamoli naciju. Govoriti o nacionalnim pravima i ići ka EU, nemoguće. Taj put je razgradnja nacija, pa će biti, ako nastavite tim putem i razgradnja srpske nacije, koja će doći, nažalost, mnogo brže nego što vi mislite. Uostalom, pošto ste vi u većini, vladajuća većina je apsolutno za evropski put Srbije i članstvo Srbije u EU, deo opozicije apsolutno za EU i članstvo Srbije u EU. Nas ima ovde 25, 30, ima i kod vas ljudi koji nisu za to, ali ne smeju to mnogo glasno da kažu, znam ih lično. Hajde da organizujemo barem raspravu. Ajmo konačno u ovom domu da organizujemo raspravu o tom tzv. evropskom putu u Srbiji. Zašto bežimo od toga? Argumentima, finim tonom, mirno da suočimo argumente za i protiv, da građani koji su u većini protiv možda promene mišljenje, možda ih utvrdimo u tom stavu da ne treba da budemo članica EU. Hajde da organizujemo tu raspravu. Šta je problem u raspravi demokratskoj, argumentovanoj, normalnoj, načelnoj, ne ličnoj, gospodo, načelnoj? Ima još jedan možda krupniji razlog i krupnija protivrečnost zašto ova deklaracija, nažalost, u ovom kontekstu i sa vama jeste samo mrtvo slovo na papiru, a to je protivrečnost između vaših reči sadržanih ovde i reči koje ovde upotrebljavate već dva dana i vaših dela. Spočitavate i ministar koji je malopre došao u salu, juče je spočitavao opoziciji, pazite vi tu drskost, zašto se ne govori samo o deklaraciji, već i o drugim temama. Pa, zato što ste napravili dnevni red od 60 tačaka. To je vaša odgovornost i vaša krivica, ne krivica opozicije. Da je bila samo jedna tačka, samo bismo o tome govorili. Ja mislim da je ovo najvažnije pitanje, ali vi ste stavili još 59 tačaka, pa su neki ljudi govorili i o nekoj o tih 59 tačaka, neko iz vaše većine, gospodin Pastor je govorio o saradnji u domenu odbrane Mađarske i Srbije i legitimno. Nemojte da se ljutite na nas, pa ni na njega, nego na sebe. Kažete, ljutite se ili kritikujete zašto ovo neko doživljava kao vašu deklaraciju, a ne kao opštenarodnu i svih nas. Gospodo, pa jeste nas zvali da zajedno radimo na ovoj deklaraciji? Niste zvali. Jel iko ikoga zvao, da pozove celu opoziciju, ovu proevropsku i ovu koja nije i da kaže – težak je trenutak, imamo probleme? Vi ste pomenuli neke od njih, gospodine Vučeviću, i Kosovo i Metohiju i Republika Srpska i mnoge druge. Hajde da sednemo, da vidimo šta nam valja činiti. Hoćemo da napravimo dokument. Neko je pominjao juče, mislim da je Žika Starčević, memorandum SANU-a, neko je mogao i Načertanije da pomene. Kaže – treba nam jedan dokument nacionalne politike. Vi ste rekli da je ovo naš nacionalni program i program našeg spasa, juče u vašem uvodnom delu, gospodine Vučeviću. I tada niste našli za shodno da pozovete bilo koga iz opozicije. Da jeste, onda bi vaša kritika bila na mestu. Pošto niste, nemate pravo da kritikujete kad vam neko kaže da je ovo vaša deklaracija, a ne Svesrpska deklaracija, kako je predstavljate. Hajde sad neke druge protivrečnosti između vaših reči i vaših dela. Pomirenje, mi smo za pomirenje, Srpska koalicija NADA, to je jedna od fundamentalnih stvari u našem društvu koju moramo da rešimo, da više ne slušamo Tito, Draža, oni koji su bili za Obrenoviće, oni koji su za Karađorđeviće, četnici i partizani, pomenuo sam, 2000. godina itd. Treba nam pomirenje, uz taj narativ, uz tu sintezu nacionalne istorije, ali ja se plašim da vi niste kadri, vi po vašem mentalnom sklopu, po vašem načinu kako se bavite politikom, da ste poslednji koji možete da doprinesete pomirenju. Ljudi, vi funkcionišete po onoj imperijalnoj krilatici – ko nije sa nama, taj je protiv nas, a to nije samo za imperije karakteristično, to je i za mafije karakteristično, ko nije sa nama, taj je protiv nas. Pa, vi ste pretvorili zemlju u vašu partijsku prćiju. Vi sve gledate kroz partijsku knjižicu. Vi, avaši funkcioneri kažu - ko nije za Jadar, taj je izdajnik. Čuj sad to. onda je 70, 80% srpskih građana, populacije naroda su onda izdajnici. Vi imate programe, vaše medije, koje ste potpuno zatvorili za raspravu, na kojima samo pljujete ljude iz opozicije a ne dajete nam čak ni pravo da odgovorimo. Dajte nam dva minuta, vi imate 10, 15, sat vremena, dajte dva minuta da odgovorimo. Ne plašim se ja, ne plaši se niko ovde. Ne plašite se ni vi, niti treba bilo ko bilo koga da se plaši. Ali, ako se ne plašite, otvorite medije. Nemojte da delite narod svakodnevno, a to radite. I onda vi takvi kažete - hajmo pomirenje. Gospodo, dajte primer. Ćirilica - neverovatno važna tema, mi smo joj privrženi i jeste deo našeg identiteta, naše osobenosti i treba je negovati. Ali, šta ste uradili u 12 godina vlasti? Doneli ste zakon 2021. godine, koji ima malo duži naslov ali se završava - i o zaštiti ćiriličkog pisma, 12 godina ste na vlasti, vi vaše sopstvene medije niste bili u stanju da prebacite na ćiriličko pismo. Na stranu ona dva tradicionalna, "Politika" i "Novosti", koji su ceo život, od kad postoje, na ćirilici. Sve ostalo je latinično, vaši elektronski i vaši štampani mediji. Možda je i bolje. Nemojte pogrešno da me shvatite, ali neki su toliko loši od tih medija, mislim na ove štampane, neki su, izvinite unapred za ovo što ću reći, i građanima se izvinjavam, ali neki su takvo đubre i smeće da je bolje da ne budu na ćirilici. Ali, hoću da vam kažem sledeće. Ako se zaista borite za ćirilicu, imali ste i vremena i prilike da nešto konkretno tim povodom uradite. Nema grada u Srbiji gde ćete firmarine naći na ćirilici, 90% njih je na latinici. Mogli ste, kao u Moskvi, "Mek Donald", nekada dok je bio, ćirilično pismo. Šta fali? Jel fali nešto tome? Ne fali. Verujem da se slažete sa mnom. Verujem da se i vi, gospodine Vučeviću, slažete sa mnom. Uradite to, vi ste vlast, nisam ja. Kosovo i Metohija, da li bi trebalo da se vraćamo na to? Svake sednice se vraćamo na to. Da je ostala ona obećana sednica, doduše, to ne ide vama na dušu, gospođo Brnabić, ali ide vašem prethodniku, obećana je bila sednica o Kosovu i Metohiji, Vladimir Orlić je to obećao i, naravno, obećanje nije ispunio, da napravimo sednicu o toj temi, nakon prihvatanja Francusko-nemačkog sporazuma. Ali, da li treba da se vraćam na tu temu? Kažete - Rezolucija 1244, neodvojivi deo teritorije, itd, itd. Ali, dela su ipak nešto drugačija. Briselski sporazum 2013. godine ste vi potpisali, vaša koalicija, ovaj vaš partner koji sedi ispred vas je stavio paraf. Briselskim sporazumom iz 2013. godine smo mi predali sudstvo na severu Kosova i Metohije, povukli policiju koju smo imali u civilu sa cele teritorije KiM. Doduše, da budem potpuno tačan, dali ste im mogućnost da pređu u KPS ili da odu u penziju. Civilnu zaštitu ste rasformirali, elektroenergetski sistem, telekomunikacije, a onda ste prihvatili mnogo kasnije secesionističke tablice RKS, itd, itd. A ono najgore - prihvatili ste Francusko-nemački sporazum i Aneks iz Ohrida koji stoji i dalje na sajtu Vlade, a Francusko-nemačkim sporazumom se upravo priznaje implicitno secesija naše južne pokrajine. Kao što vidite, ja vam ne spočitavam da ste ukinuli dinar. Niste vi to uradili. To je u radio Kurti i to će raditi secesionističke vlasti. Ne spočitavam da je u vaše vreme napravljena kosovska vojska, kosovske bezbednosne snage, jer to niste mogli da sprečite, osim da mi pošaljemo naše snage. I u kritici sam pošten, jer, na nešto se može uticati, na nešto ne može. Pitali ste, neko od vas, možda baš vi gospodine predsedniče Vlade, a šta drugo da radimo? Pa, gospodo iz vladajuće većine, za početak da ste radili ono što je Aleksandar Vučić govorio da treba raditi, pa porekao svaku svoju reč, bilo bi dovoljno. Recimo, kad je postavio barikade na severu KiM i kada su Srbi dali tri uslova, nije trebalo uklanjati te barikade dok ta tri uslova nisu ispunjena, ili ih nije trebalo ni stavljati i postavljati. Kada je Aleksandar Vučić rekao da neće ići u Brisel dok se ne isporuči ZSO, Zajednica srpskih opština, šta god ja mislio o njoj, nije trebalo da ide u Brisel. A on je otišao, ne jednom, nego sto puta i prihvatio sto novih raznih dogovora, a ova dva najgora svakako. Samo da ste te dve stvari uradili, bilo bi bolje nego što jeste. I to nisam ja govorio, to je govorio Aleksandar Vučić. KM tablice da sačuva, možda je mogao, možda nije, ja verujem da je moglo, ali neću da ulazim u to. Sve u svemu, kad pogledamo rezultate, sad ću reći i nadam se više nikad, jer ne volim o tome javno i ne volim to da ponavljam, ali rezultat vaše 12-godišnje vladavine kada je u pitanju kosovska politika je, nažalost, ovakav kako ću sad da izreknem - sve je manje države Srbije na KiM i sve je manje Srba na KiM. Nije izgovor ako kažete - bilo je iseljavanja i ranije. Pa, zato se i promenila vlast, da ne bude isto ili još gore. Ljudi, u nekom se trenutku suočite sa odgovornošću. Ne možete stalno da se pozivate šta je bilo pre 12, 15 ili 100 godina. Kukavički je i to, valjda umete bolje. Sa takvom kosovskom politikom nema nikakve sumnje da je Republika Srpska sledeća i već se pritisak oseća na Republici Srpskoj i biće sve gori i gori, i to je normalna posledica. Kada popustite na jednom mestu, niko vam neće reći hvala na zapadu, nego će nastaviti da guraju, da uzmu sve što hoće da uzmu, jer je njihova politika konstantna. Verujem da to razumete, mada ne znam šta da mislim pre ili šta je gore - da razumete, pa da ne radite ili da ne razumete i biće sve većih problema. U nekom trenutku negde treba povući liniju. Za kraj, kažete da je ovo program za spas Srbije. Sa vama neće biti tog spasa Srbije. Ja mislim da je preduslov da pokušamo da stvari okrenemo i okrećemo na bolje - vaša smena sa vlasti. Ništa više, ništa manje i na tome će i Nova DSS i POKS i Srpska koalicija NADA raditi svim snagama kakve god te naše snage bile, a daćemo sve od sebe da dođe do te smene. Ja vam se zahvaljujem. 

ANA BRNABIĆ: Hvala vam. Reč ima narodni poslanik Milenko Jovanov. 

MILENKO JOVANOV: Želim pre svega da kažem da je zanimljivo kada o važnoj ulozi SPC govore oni koji u Novom Sadu su glasali protiv izgradnje hrama SPC zajedno sa svima onima koji su kasnije završili sa njima u koaliciji, a da vidimo zašto tu protivrečenost oni ne vide i gde ne vide protivrečenost. Ne vide protivrečenost kod Brajana Brkovića koji je pokušao da prekreči srpske zastave po Novom Sadu. Ne vide protivrečenost u jednoj rulji aktivisti građanskih, kako sebe nazivaju, koji su psovali majku bosansku prilikom vraćanja jermenskog nadgrobnog spomenika, a nakon izgradnje Pupinove palate. Tu nije bilo nikakvih problema i tu je suština ovog licemerja koje ste imali prilike svi zajedno da slušate i zato, gospodine Vučeviću, džaba pozivate na razum i na jedinstvo. Vidite, u celoj deklaraciji, kažu da je skoro dobra, oni pronađu dovoljan razlog da ne budu za nju i da ne glasaju za nju, ali u delovanju Brajana Brkovića takvog razloga nema i tu se pravi koalicija bez problema. Sa pogačarima, sa Marijom Srdić, sa svom onom bulumentom novosadskih građanskih aktivista koje se stidi svako ko Novi Sad doživljava kao srpsku Atinu, sa Čankom i njegovim ligašima, sa svim otpacima bivše demokratske stranke, sa svima su bili u koaliciji i tu nisu pronašli tu trunku koja bi ih odvojila i rekla - pa, znate ovo baš i ne možemo. To nema veze. To je bilo sve okej. Sa istim tim ljudima su ponovo, želim da podvučem, glasali protiv izgradnje hrama SPC posvećen mučenicima stradalim u novosadskoj raciji. To je ova stranka uradila, ova koalicija uradila i sada nam pričaju o tome da je SPC temelj itd. Srpska pravoslavna crkva jeste temelj, ali ne samo u ovoj deklaraciji. Valjda svuda. Ako vam je to princip, onda je to princip koga se držite svugde, ali tu nema principa. Ovo na kraju što je rečeno je suština. Hajde da vidimo kako ćemo da dođemo na vlast, pa nema veze sa kim ćemo. Najzad, gospodine Vučeviću, poslušajte ovo što je rekao o EU. On ima iskustva u tome. On je čovek koji je u EU već duži niz godina. Treba saslušati izvor iz EU šta priča o EU, možda nam neki pogledi budu jasniji. Hvala. 

ANA BRNABIĆ: Hvala vam. Reč ima ministar Aleksandar Vulin. Izvolite. 

ALEKSANDAR VULIN: Zahvaljujem. Znate, profesor Milorad Ekmedžić je rekao – demokratija izvire iz prirodnog prava suverene nacije. Dakle, ne može biti demokratije, ne može biti ekonomskog uspeha ukoliko nemate suverenu naciju, ukoliko ne odlučujete sami o sebi. Bez toga sve priče su uzaludne zato što može biti bogate kolonije, zato što ne može biti bogatog roba, to jednostavno nije moguće. Republika Srpska je najznačajniji istorijski dobitak srpskog naroda vekovima unazad, a bila je na korak od toga da bude potpuno izgubljena. Smenjivale su se vlasti u Republici Srpskoj koje su mirno odustajale od jednog po jednog Dejtonskog ovlašćenja koje je imala Republika Srpska – ukidanja vojske, ukidanja raznih drugih institucija, potpuna poslušnost prema bošnjačkom Sarajevu, odnosno prema Federalnom, unitarnom Sarajevu, da to tako razumemo i Republika Srbija koja je sve to ne mirno posmatrala, nego aktivno učestvovala u tome. Vlasti u Srbiji su bile te koje su to omogućavale, koje su to podsticale. Nemojmo zaboraviti, Republika Srbija je garant sprovođenja mirovnog Dejtonskog sporazuma. Ovo je prvi put i ova deklaracija, možete da je kritikujete iz ovog ili onog ugla, tražite više ili manje mana, ali ova deklaracija apsolutno zaslužuje podršku svakog kome je na srcu i Republika Srpska, ono što ja zovem srpski svet, i Srbi gde god oni da žive, i Republika Srbija, zato što neće biti Republike Srbije ukoliko izgubimo Republike Srpsku. Pogledajte istoriju kako se, ne samo u ovoj generaciji, nego kako se uvek zlo približava Srbiji tako što se Srbi van Srbije uništavaju, poništavaju, tako što im se ukida svaka mogućnost da misle srpski. Još 1875. godine imate Zapisnik sa sednice, tzv. sednice „Tajnog kabineta“, to se tad tako zvalo, Austrougarske gde se kaže, jedna od tačaka dnevnog reda se zove – Potreba aneksije BiH radi sprečavanja stvaranja jedinstvene srpske države. Dakle, 1875. godine. Ništa se nije promenilo od tada. I, sve vlasti Srbije dopuštaju da pojedinci ili političke grupe daju odgovarajuće odgovore na najbitnija nacionalna pitanja. Ovo je prvi put da dva najviša zakonodavna tela, samim tim najviša tela koja jedan narod može da ima, daju jedinstven politički odgovor na najvažnija pitanja. Možete reći da je nešto trebalo više, manje, ali to ne menja činjenicu da je ovo prvi put da sve što predstavlja, legitimno predstavlja Srbe je stalo na jednu stranu i izjasnilo se pred istorijom i izjasnilo se pred budućnošću. Kažete – reči i dela su nesrazmerni. Nekad jesu, svakom jesu, i vaše su, kao što odlično znate, bavite se politikom. Sad bih mogao da vam kažem – što ne zapalite francuski pasoš iz protesta. Dakle, reči i dela umeju da budu u nesrazmeri, ali je činjenica da su više dela sada u srazmeri sa onim što govorimo nego ranije, a posebno ranije se nije ni govorilo. Ova Skupština je usvajala Deklaraciju o Srebrenici gde smo se suštinski izvinjavali za Srebrenicu. Ova Skupština. Ova Skupština. Pa, nismo mi glasali za tu Skupštinu, ali vaši koalicioni partneri jesu. Ali, jesu, vaši koalicioni partneri jesu, ti sa kojima izlazite na izbore i u Novom Sadu i na drugim mestima. Evo ih, tu su. Dakle, Republika Srpska nikada nije imala veću podršku od ove. Pritisak koji imate na Republiku Srpsku bi je slomio da je bio takav pre desetak godina, pre nego što je Aleksandar Vučić i pre nego što je ova većina preuzela odgovornost za upravljanje Srbijom. Slomilo bi je. Pređite, kažete sa reči na dela. Odlično. Otiđite u svaku opštinu u Republici Srpskoj. U svaku, bez izuzetka, i pitajte šta je Srbija uradila za vas do 2012. godina, a šta je uradila od 2012. godine. Svako će vam reći – izgradili su ovde školu, ovde bolnicu, ovde put, ovde su dali gotov novac za manjak u budžetu, ovde su napravili fabriku, ovde su zaposlili ljude, a do 2012. godine ni u jednoj. Možda neki spomenik, eventualno, ako se negde nešto našlo, pa eto tako. Dakle, to su dela i ona su u skladu sa našim rečima. Ovde se govori o SPC vrlo često kao da je to neka maloletna institucija koju neko može da iskoristi i zloupotrebi. Vi stvarno mislite da je srpski patrijarh neko koga neko može bilo čime da usmeri u ovom ili onom pravcu? Ovde sam slušao, kažete – zloupotrebljavate crkvu, Porfirija. Patrijarha našeg neko može da zloupotrebi? Srpsku pravoslavnu crkvu, najstariju instituciju ovog naroda, jedinu neprekinutu instituciju može da iskoristi neko? Ne, nego SPC odlično zna kao čuvar nacionalnog, kao čuvar suština bića srpskog naroda odlično zna koja politička opcija čuva to biće srpskog naroda. Ne mislite li valjda da je SPC podržala ovu deklaraciju zato što je neko ucenio, prevario, šta, maloletni, ne znaju da čitaju? Znaju bolje od svih nas zato što oni vreme mere malo drugačije. Mi kao političari merimo dnevno ili merimo na osnovu jednog mandata ili kada će proći. Srpska pravoslavna crkva ne meri tako vreme i kada oni podrže nešto, kada crkva podrži nešto, čekajte ljudi, zar ne zaslužujemo nešto svi mi? Zar ne zaslužuje svako od političara da dva puta razmisli o onome što će reći o deklaraciji koju je podržala SPC i učestvovala u njoj? U političkom, u istorijskom smislu ova deklaracija je najdalekosežniji dokument koji je doneo srpski narod. Prvi put se pominju Srbi svih vera. Znate li vi šta je to i za našu SPC, kakav je to iskorak? Da smo to imali, takav stav pre 100 godina danas bi bilo bar nekoliko miliona Srba više. Samo prostim priznanjem da religija ne mora da bude vododelnica naroda, kako opet kaže profesor Ekmedžić. To je istorija. To je nešto što će ostati u istoriji. Ovo je prvi put da se tako nešto desilo. Meni je recimo žao što nismo tražili u deklaraciji da tražimo od hrvatske države, od hrvatskog naroda izvinjenje za Jasenovac, da tražimo izvinjenje za genocid. Da li je to razlog da ne podržimo ovu deklaraciju? Naravno da nije. Svako od nas ima nešto što bi dodao i nešto što bi oduzeo, ali veličina ovoga je takva da se ispisujete iz istorije ako se ne upišete ispod ove deklaracije. Opravdanje da bi dodali nešto ili oduzeli nešto, a posebno opravdanje da vam se ne dopadaju oni koji su ovu deklaraciju napravili i podržali je besmisleno je u istoriji. Znate, u istoriji postoje, Hobs Baun, najveći istoričar 20. veka, lepo kaže – istorija može da se čita i iz ugla bubašvabe. Bubašvaba kaže, kad je najbolje vreme – najbolje vreme je kad ima puno smeća, kad niko ništa ne odnosi, kada može nesmetano da se hrani, niko ne vrši deratizaciju, odlično. Dakle, možete vi da nađete uvek ugao kakav god hoćete, ali ono što je istorija jeste da je ovo deklaracija koja je prvi put institucionalno povezala Srbe sa obe strane Drine. Jedino ukoliko smatrate da je srpski nacionalizam kao takav, to je Kardeljeva definicija, i ne samo Kardeljeva, pogrešan i opasan, pa veliko srpska buržoazija je problem gde god se nalazi. To je na Drezdenskom kongresu Komunističke partije, meni je jako žao, ako dozvolite, što neko kao pripadnik levičarskog pokreta i neko ko smatra da je to velika ideja, da jedino što je ostalo u političkom životu od te velike ideje jesu rešenja Drezdenskog kongresa po kome treba razbiti Jugoslaviju, treba razbiti Srbiju i veliko srpska buržoazije je kriva za sve. Apsolutno pogrešno, glupo, izdajnički i kako god hoćete da vam kažem. Samo želim još jednu stvar da dodam. Ne postoji razlog da se ne podrži ova deklaracija ukoliko mislite da je jedinstvo Srba jedini način za rešavanje srpskog nacionalnog pitanja. Hvala vam. 

ANA BRNABIĆ: Hvala vam. Gospodine Jovanoviću, pretpostavljam replika? Izvolite. 

MILOŠ JOVANOVIĆ: Ovako rasprava treba da izgleda, čini mi se. Ali samo kratak odgovor. Deklaracija o Srebrenici, mi smo glasali protiv 2010. godine i nikad posle toga nismo bili u koaliciji sa ljudima koji su glasali za. Ljudi, vi sedite, ministarka u vašoj Vladi Deklaracija o Srebrenici 2010. godine nosi njen potpis, Slavica Đukić Dejanović. Dobro. Šta je urađeno za Republiku Srpsku do 2012. godine? Možda nije dovoljno, ali evo reći ću vam dve stvari – kupovina „Telekoma“ Republike Srpske, i upumpavanje velikog novca, bez kog tada Republika Srpska ne bi mogla da opstane i Sporazum o specijalnim paralelnim vezama. Ne možete reći da nije ništa. Da li je moglo posle više iz tog sporazuma da se izvuče? Svakako, ali kao što dobro znate, od 2008. godine DSS više nije na vlasti, ali su vaši sadašnji partneri na vlasti. Što se tiče ugla napada, ne tražimo mi izgovor nikakav. Da ova deklaracija ima istorijski značaj koji vi pridajete i za koji bih ja voleo da ima, sve bi ovo bilo drugačije, drugačije bi bila pisana, ne mislim samo na sadržaj, nego na način na koji je pisana, kao što rekoh malopre, konsultovalo bi se mnogo više ljudi, počev od srpske opozicije, drugačije bi izgledala ova sednica, drugačije bi izgledao ovaj današnji dnevni red. Na kraju, kažete – ne možemo, nešto bi dodali, nešto bi oduzeli, nije sitnica kada vam je glavno spoljnopolitičko opredeljenje u direktnoj suprotnosti sa vitalnim nacionalnim interesima. O ovome sam sa gospodinom Dačićem, imali smo raspravu burnu 2012. godine, u jesen. Evo, 10 godina kasnije, 12 godina kasnije se vrtimo ukrug, i Kosovo i Evropa. Gospodo, ne biva. To nije detalj, to nije nešto što bih dodao ili bih nešto malo oduzeo. Svašta bih ja dodao, ponešto bih oduzeo, ali to su sitnice. Ovo naprosto nije sitnica, a neću se vraćati, hvala vam na ovih 20 sekundi viška, završavam, na onu protivrečnost između reči i dela koja je malo više od obične politike. Hvala puno. 

ANA BRNABIĆ: Hvala vam. Pre nego što nastavimo, samo informacija. Primili ste ostavke narodnih poslanika Sabire Hadžiavdić i Jelene Bogdanović na funkciju narodnog poslanika u Narodnoj skupštini Republike Srbije i Izveštaj Odbora za administrativno-budžetska i mandatno-imunitetska pitanja Narodne skupštine. Saglasno članovima 132. i 133. Zakona o izboru narodnih poslanika, Narodna skupština, na Predlog Odbora za administrativno-budžetska i mandatno-imunitetska pitanja konstatuje da je prestao mandat pre isteka vremena na koje su izabrane narodnim poslanicama Sabiri Hadžiavdić i Jeleni Bogdanović danom podnošenja ostavke. Saglasno Zakonu o izboru narodnih poslanika izvršiće se popunjavanje upražnjenih poslaničkih mesta u Narodnoj skupštini. Pre nego što dam reč dalje, pitanje samo, narodni poslaniče gospodine Škrijelj, vi ste se prijavili po kom osnovu? Povreda Poslovnika. Izvinite, molim vas, što vam ranije nisam dala reč. Izvolite. 

AHMEDIN ŠKRIJELJ: Dakle, reklamiram povredu člana 107. stav 1. Poslovnika gde stoji – govornik na sednici Narodne skupštine je dužan da poštuje dostojanstvo Narodne skupštine. Mislim da ste povredili Poslovnik prilikom izlaganja Miloša Jovanovića u delu kada je on otvoreno negirao genocid u Srebrenici. Dakle, nama kao narodnim poslanicima SDA Sandžaka apsolutno nije cilj da vodimo bilo kakve polemike sa bilo kim od kojih oni koji su nas birali neće imati korist, međutim, postoje crvene linije. Dakle, u Srebrenici je počinjen genocid nad bošnjačkim narodom jula 1995. godine. To je utvrđeno presudama Međunarodnog suda pravde. 

ANA BRNABIĆ: Ja molim sve samo da se smire. Čovek ima pravo na svoje mišljenje. Ima pravo na svoje mišljenje, ima pravo da iznese svoje mišljenje. Dakle, kao što je nije povreda Poslovnika ono što je uradio narodni poslanik Miloš Jovanović. Vi nastavite… 

AHMEDIN ŠKRIJELJ: Vi me pustite da ja završim, pa vi posle cenite je li bilo povrede ili nije. 

ANA BRNABIĆ: Vi nastavite, pošto nije povredio Poslovnik, ja ću vama, nastavite koliko god želite, samo ću vam oduzeti to vreme od vremena koje imate. 

AHMEDIN ŠKRIJELJ: Ako mogu samo da završim, pa vi posle cenite da li je bilo povrede ili nije. 

ANA BRNABIĆ: Izvolite. 

AHMEDIN ŠKRIJELJ: Dakle, to je utvrđeno presudama Međunarodnog suda pravde i Haškog tribunala. Negiranje genocida je najveći stepen uvrede za žrtve, one koji su preživeli i njihove porodice. Na kraju, to je i uvreda za Bošnjake Sandžaka, građane ove države, građane Republike Srbije. Nije dobro kada se ovakvi glasovi čuju u Narodnoj skupštini Republike Srbije, jer ovaj narativ nije put kako se gradi suživot i tolerancija. Međutim, mi smo svesni da postoje političke stranke čija primarna uloga u društvu nije da budu vlast ili opozicija, to je njima sekundarno. Primarno je da oni koji su na vlasti deluju pristojno, da ne kažem normalno. Hvala. 

ANA BRNABIĆ: Ja se ponosim što u Narodnoj skupštini Republike Srbije svako ima pravo da iznese svoje mišljenje, kao što vi imate pravo da iznesete svoje mišljenje. Vidite, u nekim drugim narodnim skupštinama, u nama susednim državama, imate ljude koji kada bi izneli suprotno mišljenje uvreženom narativu, završili bi u zatvoru, i za sebe kažu da su demokratije. To nije tako u Republici Srbiji. Tako da, narodni poslanik Miloš Jovanović svakako ima pravo na svoje mišljenje, on je to mišljenje izrekao, vi imate drugačije mišljenje, tako da, i vi ste izrekli svoje. Ne mogu da oduzmem vreme od poslaničke grupe, pošto nemate poslaničku grupu, ali šta da radite, iskoristili ste svoje pravo. Ja se ponosim ovim narodnim domom zato što imate takvo pravo. Opet ću reći, u nekim drugim narodnim skupštinama na koje se i vi nekad ugledate različito mišljenje može da vas dovede u zatvor, a i dalje se zovu demokratije. Gospodin Milivojević se takođe javio, povodom replike. Podsetite me samo zbog čega. Gde ste se vi prepoznali? 

SRĐAN MILIVOJEVIĆ: Pominjana je Demokratska stranka.

ANA BRNABIĆ: U redu, izvolite. 

SRĐAN MILIVOJEVIĆ: Poštovani građani Srbije, u prethodnim izlaganjima nekih od ovde prisutnih veoma negativno je pomenuta Demokratska stranka, da je navodno Demokratska stranka sprečavala izgradnju hramova Srpske pravoslavne crkve u Nišu. I to dolazi kao poruka… U Novom Sadu, izvinite, oprostite, molim vas, na lapsusu. Izvinite, hvala vam što pažljivo pratite moje izlaganje. Vidim da hvatate i beleške. Dobro je, napredujete. Dakle, veoma negativno je pomenuta Demokratska stranka, uz konstataciju da je Demokratska stranka, pazite, sprečavala izgradnju hrama u Novom Sadu. I to dolazi od predstavnika onih stranaka koje su pre 25 godina Njegovu svetost blaženopočivšeg patrijarha Pavla proglasili baptistom zato što je tražio da se tadašnje političko rukovodstvo posle okupacije Kosova i Metohije 1999. godine povuče sa vlasti. To dolazi od predstavnika onih političkih stranaka koje su Dečane menjali za stanove od dva ara. To dolazi od onih političkih stranaka koje su portu Pećke patrijaršije pretvorile u parking za NATO tenkove. To dolazi od predstavnika onih političkih stranaka koje su predlagale razgraničenje Gračanice i Studenice, da bi možda danas predlagali razgraničenje Studenice i Ravanice. To dolazi od predstavnika onih političkih stranaka koje su pred patrijarha Pavla izvele kordon policije i sprečavali ga da sa litijom i studentima prođe ulicama Beograda. Dakle, nemojte nama spočitavati neki odnos prema Srpskoj pravoslavnoj crkvi. Nemojte crkvu da zloupotrebljavate zarad dnevnopolitičkih aktivnosti. Nije primereno, nije dobro, a još je za vas i štetno, jer postojimo mi koji imamo istorijsko pamćenje. Hvala. 

ANA BRNABIĆ: Dobro. Dolazimo ovde sad već do logičkih zavrzlama. Ako je potrebno za repliku, valjda je lakše samo da dozvole i glasaju za izgradnju crkve umesto da repliciraju. Da vidimo dalje, da li se još neko javio za repliku, pošto ovde vlada takva demokratija da više ne mogu da pohvatam da li je replika ili nije replika? Reč ima potpredsednik Vlade Ivica Dačić. 

IVICA DAČIĆ: Poštovana predsednice, poštovani predsedniče Vlade, narodni poslanici, pošto nisam bio prisutan na početku jer ste me spominjali, ali nisam se zbog toga javio, nego sam hteo samo nekoliko stvari da raščistimo. Nikad ja nikome nisam pretio da će biti hapšen zato što demonstrira. Ja sam govorio i juče sam o tome govorio, da sam u vreme predsednika Borisa Tadića naučio, kao ministar unutrašnjih poslova, znači u vaše vreme, da blokade međunarodnih puteva i pruga nisu dozvoljene. Ne znam zašto se to tumači na takav način da je to nekome neka pretnja, kao što nije bila ni tada, sigurno nije ni sada. Možda bi neko voleo da dođe do takvog sukoba ali ova policija sigurno neće nasesti na takve trikove, kao što je to bilo u ono naše vreme, to je narodna milicija. Što se tiče, ekologije, što je gospodin Lazović pričao o tome, žao mi je što nije on ovde prisutan. Stvarno nisam stručnjak iz oblasti ekologije. Socijalistička partija Srbije od 1990. godine, čini mi se da je u naše vreme i uvedeno Ministarstvo za ekologiju i naravno to pitanje uvek stavljala kao prioritet svog političkog programa i to je i danas. Ja iskreno kažem da nisam stručnjak, a pokušao sam da saznam zašta je stručnjak gospodin Lazović, pa sam video na sajtu da je dizajner. Pa, ne znam kako to spada, koje je to deo, kako to spada u ekspertsko razmišljanje vezano o ekološkoj temi. A kad već, pri tome, ne mislim nikoga da vređam zaista, evo ga gospodin Lazović, da ne misli da neću da pričam u njegovom prisustvu. On kaže sam da je ekološki aktivista od 2010. godine, tako piše. Ja ga ne čuh do 2020. godine da je bilo šta rekao o Rio Tintu, o litijumu, o jadaritu, o kriptonitu, o Supermenu, o Loznici? Pa, šta ste deset godine radili u ekologiji? Šta ste radili? Ma nije bitno to, nisam ovde se javio da bilo koga vređam, hoću da zaista ekspertski govorimo, da govorimo o ovoj temi. Citiraću, pročitaću vam šta je Boris Tadić, naš predsednik u ono vreme i vaš predsednik rekao u „Blicu“ 2021. godine – Rio Tinto, naslov, Rio Tinto je došao u Srbiju, došao za vreme Koštunice. Rio Tinto je, citiram, došao u vreme Koštuničine vlade, a prvi pregovori su počeli još u vreme Đinđićeve. Naravno da taj projekat istraživanja nismo prekidali ni tokom našeg mandata jer ima ogroman potencijal za razvoj i bilo je u interesu Srbije da se istraživanje završi i da onda procenjujemo spram rezultata tog istraživanja opravdanost daljih koraka. To naravno podrazumeva da nam profit nije bio iznad zaštite životne sredine. Najpre, bi trebalo da budu završene apsolutno sve relevantne studije, 2021. godine, kaže Tadić, u decembru, a ne da informacije o tome dobijamo iz protesta i parola. Takve studije još nisu završene. Tako da je neodgovorno da se o tome bilo ko definitivno izjašnjava u ovom trenutku. Đilasa danas optužio za njegove reči od pre nekoliko godina o eksploataciji jadarita, kaže Tadić, a sve što je tada rekao je istina. Ne smemo da ćutimo istinu povlačeći se pred populizmom. U politici se uvek vodi istinom i uverenjima, a ne time šta je u datom trenutku popularno reći. Ako je danas u ovoj fazi opravdano protestvovati protiv Rio Tinta bez konačnih procena o štetnom uticaju na životnu sredinu, pa onda bi po toj logici trebalo odmah zatvoriti i sve aktivne rudnike i fabrike koji takođe u većoj ili manjoj meri štete životnoj sredini. Da li ima neko primedbu na ovo što je rekao Boris Tadić? Apsolutno, ne. Apsolutno podržavam šta je rekao, samo to se na vas odnosi. Ako već hoćete iskreno da govorite, onda polemišite sa njima, naravno i sa aktuelnom vlašću. Kada je reč o potpisima o kojima ste me pitali, zašto ste me pitali? Ja sam bio predsednik Narodne skupštine, potpisi su stigli i u skladu sa zakonom poslati su RIK na utvrđivanje validnosti potpisa. U to vreme Narodna skupština je bila raspuštena i vi dobro znate da ne može da se zakazuje, moj mandat je prošao i ja ne znam šta je dalje sa tim. Prema tome, to je pitanje, pošto se to desilo u vreme kada Narodna skupština nije praktično bila u funkciji. Kada je reč o deklaraciji, da vam kažem, ja sam Dodika viđao da je dolazio stalno i kod vas, na svim skupovima, čak je i ružne stvari govorio o SNS. Čekajte, pa šta, tada vam nije smetala Republika Srpska vezano sa Dodikom. I, kada je reč o evropskim integracijama, Miloš Jovanović je govorio o tome, ali hoću da ga samo podsetim, sve vas koji sedite tu, možda ove nove ne, zato što ne znam, bili su pelenama u to vreme, ali ništa im to ne smeta da donose istorijske ocene o pojedinim događajima u kojima ne samo da nisu učestvovale nego nisu bili ni svedoci. Podsetiću vas, da ste vi pobedili ili srušili Miloševića na kojoj priči? Da nećete u EU ili da hoćete? Pa, jeste govorili da smo mi za izolaciju, da niko u svetu neće sa nama, ali hoće sa vama, sa Koštunicom hoće. Da li je tako bilo? Da li lažem ja nešto ili pričam istinu? A danas Koštunica kaže i njegova stranka, mi smo protiv ulaska u EU. Pa, vi ste podržali Tomislava Nikolića u drugom krugu protiv Borisa Tadića, ja sam podržao Borisa Tadića i ja sam izgubio. Izgubio sam, šta da radim. Šta se sada bunite? Zbog čega se vi bunite ovde? To su istorijske činjenice, ovde samo govorimo o tome da ovde sada govorite o genocidu SDA. Šta sad? Ugljaninu smeta Miloš Jovanović, a ljudima Miloša Jovanovića smeta Ugljanin, a nije vam smetalo 2000. godine da zajedno sa Ugljaninom srušite Miloševića. Pa, to je ta principijelnost, kada treba da se ruši Milošević, onda ste i za EU, sada niste. I, za Ugljanina, sad niste. I, za Ugljanina, sad niste. I, za genocid, a sada niste. Prema tome, sve ima svoje i to je istorijska istina. Žao mi je što moram tako da vam govorim, ali pazite, ja ne znam da li ste vi svesni šta je vama rekao ovaj gospodin iz SDA. Ja ne znam da li ste vi svesni kakav je on šamar vama svima dao, svima koji sedite ovde, uključujući i gospodina koji se javlja. On je rekao da pored vas, mi iz vlasti izgledamo normalno. Da li sam tačno citirao? Citirao sam šta je rekao. Ja mogu da citiram i Tita, da vlast koja ima ovakvu opoziciju nema razloga da se brine za svoju budućnost. A pošto se vi brinite za SPS, nije ovde unuk Draže Mihajlovića, ovde je, sedi ovde sa nama, tu je unuk Slobodana Miloševića, tu je bio i unuk Josipa Broza Tita. Socijalistička partija Srbije ima svoju koaliciju Jedinstvenom Srbijom Zelenima, tu su bili i pokret Savez penzionera i naša Drina koja ima svoju, svoju političku opciju nije se Milošević tukao sa Dražom o čemu vi pričate nisam ja doneo Zakon o izjednačavanju tog partizana i četnika vi ste ga doveli, pa šta sada pričate o tome? Nemojte vi da se brinete o našoj ideologiji, naša ideologija je antifašistička i mi apsolutno ne podržavamo to o čemu vi govorite. A, to za šta ste vi bili vi svaki dan menjate svoje mišljenje kao što se dobro, gospodine Jovanoviću lepo izađite vi nemam ja šta sa vama da raspravljam druže Jovanoviću ne znam da li mogu to da vam kažem? Ali, kada smo bili drugarice i drugovi živeli smo ko gospoda. Molim vas, nijedna van nacionalnih državnih interesa o čemu smo govorili malopre mi sada da li vi shvatate da ste da kada je reč o Kosovu i Metohiji ništa što je ispod našeg nivoa, nivoa naše zaštite nacionalnih i državnih interesa nikada ništa nije potpisano ni primenjeno i kada je reč o tome mi smo, vi znate da je apsurd, ja sam to oduvek govorio nemojte nama prebacivati za Kosovo i Metohiju mi smo se za njega bar borili oružjem, a vi ste od 2001. godine do 2008. godine, doveli da oni jednostrano proglase nezavisnost Kosova, a za to vreme ste organizovali Moleban, razbijanje trafika i krađu patika, ovde u Knez Mihajlovoj ulici, nemojte sada vi da solite pamet nekome o patriotizmu. Zna se, ako nemamo vojno rešenje, onda da se usaglasimo barem oko političkog pristupa. Bilo je puno prilika, kao što bih ja sada rekao pa Koštunica je kriv što nisu uspeli pregovori od 2005, 2006. godine kada je bilo Beč, Njujork ne znam gde su sve bili ti razgovori? Šta smo, šta drugo Srbija u ovom trenutku može da radi i molim vas, nemojte stvarno da potcenjujete i da pričate loše o tome šta smo mi radili vezano za povlačenje priznanja Kosova. Mi smo do 2012. godine 85 zemalja je bilo priznalo Kosovo, od tada do danas 28 zemalja je povuklo priznanje Kosova, to da li je to dobro ili nije za nacionalni i državni interes svakako da najbolje zna naš narod i naši građani i to je nešto što bi trebalo svi zajedno da radimo kao što znate i vaš bivši predsednik gospodine Ponoš, Vuk Jeremić je učestvovao i sada u ovoj akciji vezano za borbu protiv Rezolucije o Srebrenici. Kada već pričate o Srebrenici, da vas podsetim i to mi smo ovde o tome raspravljali u parlamentu, nama je rečeno, Tadić i Vuk Jeremić su nam rekli da je sa Turskom i Bosnom i Hercegovinom, dogovoreno da se usvoji rezolucija ili deklaracija ne znam kako se tačno zove? U kojoj se ne spominje genocid reč genocid i da su se sa time saglasili i muslimanski predstavnici u Sarajevu i Turci i to je bio razlog zašto je ta Deklaracija doneta, uostalom sada ne mogu da se setim da li je bio Ganić ili ko je bio tada uhapšen u Londonu to je bio dogovor i on je pušten uz našu saglasnost? Tako da nemojte da me terate da se mnogo sećam iz prošlosti, ja samo hoću da vam kažem hajte nisam protiv da vodimo političke razgovore i treba da se vode, ali hajmo da budemo oko svega ovoga korektni kanalizacija je kanalizacija nacionalni državni interesu su nešto što je sasvim drugo i ja uopšte nepodcenjujem bilo koga ja samo i kažem da ova tema apsolutno sam saglasan da na ovu temu nacionalni i državnih interesa date svoje predloge šta imamo mi da radimo? Šta možemo da radimo itd? A, što se tiče Evropskih integracija, a to da li će se neko skloniti ili se neće skloniti, pa on sigurno niko od vas neće pojedinačno odlučivati ni od nas, odlučivaće ovaj narod koji nas i ovde gleda, pa kakvi ste takvi ste to je ogledalo u kojem vas vide građani Srbije. Hvala vam puno. 

ANA BRNABIĆ: Dobro i sada imamo ponovo čitav niz replika, tako da pre svega Miloš Jovanović. Reč ima narodni poslanik Miloš Jovanović. Izvolite. 

MILOŠ JOVANOVIĆ: Hvala vam puno. Gospodine Dačiću pomenuli ste nekoliko istorijskih činjenica i jesu to jesu istorijske činjenice 2000-ih godina je bio narativ i priča o Evropskim integracijama niko to ne spori jednu ste činjenicu istorijsku predvideli od tada imate 2008. godinu Formalizaciju secesije ili kako oni kažu jednostrano proglašenje nezavisnosti i ono što je mnogo gore podršku Evropske Unije za projekat nekakvog Nezavisnog Kosova i Metohije i to je element istorijske činjenice koje menjaju i moraju po definiciji stvari da promene stav prema Evropskoj Uniji i to je potpuno dosledno, čudno je što vi taj stav niste promenili. Tačno istorijska činjenica da je Kosovo i Metohiju proglasilo ili formalizovalo secesiju za vreme te Vlade DS-a i DSS-a za Vlade Vojislava Koštunice, a to je moglo da se spreči samo silom. Kao što sam ja maločas rekao da sam pošten u kritici prema vama i da vam nikada i nigde ni na političkom skupu, a kamoli u Narodnoj skupštini nisam spočitavao stvaranje kosovskih bezbednosnih snaga, ukidanje dinara itd, jer to takođe nije moglo da se spreči osim silom mislim da je krajnje nekorektno da stalno taj argument izrazito politikanske prirode koristite, prosto nije dostojan ni situaciji istorijskoj u kojoj se nalazimo niti problema sa kojim se suočavamo. I, samo za kraj gospodine iz SDA Škrijelj, ja poričem kvalifikaciju onoga što se desilo kao zločina genocida što ne znači da se tamo desilo nešto lepo desio se zločin i svako od nas ima pijetet prema žrtvama svim žrtvama i muslimanskim i srpskim i svim drugim nevinim žrtvama. Ja samo kao pravnik, ne čak ni kao Srbin, nego kao pravnik kažem da se to ni po jednom osnovu ne može okvalifikovati na način kako se kvalifikuje i da iza tih presuda stoji politička agenda, koja ima dalekosežne negativne posledice po moj narod, po srpski narod, a bogami i praktične negativne posledice moguće po Republiku Srpsku i na tu laž ne pristajem, a to nema nikakve veze sa mojim iskrenim i dubokim poštovanjem svih nevinih žrtava svih naroda. 

ANA BRNABIĆ: Hvala, reč ima narodni poslanik Radomir Lazović, dva minuta, replika. 

RADOMIR LAZOVIĆ: Hvala predsedavajuća, hvala gospodine Dačiću što ste došli da odgovorite i mislim da je to važno i hvala što se i prisećate te prošlosti, jer mislim da je i ona važna, doduše ja mislim da bi u tu prošlost trebali da pošaljemo SPS, ali trenutno nije tako, pa bih sa vama polemisao o par stvari. Meni ova diskusija kada vi govorite o litijumu, deluje mi, ne samo vi, već peti predstavnik vlasti govori o tome, kao da se vi perete sada od nečega, kao da je prethodna vlast nešto uradila pa vi sada, eto šta ćete. Pa jeste vi za to ili niste, jesu vaši ljudi davali dozvole posle 2008. godine ili 2012. godine, odnosno 2012. godine ili nisu, jer svi stojite iza te ideje projekta ili ne stojite, kao što ne stoje očigledno vaši poslanici, ali se onda na njih obruši čitav vod SNS jurišnika, i objasnite nam vi to i što se vi izvlačite sada. Ako je neko iz opozicije nekada mislio da je to dobar projekat, evo sada ne misli, sada imamo konsensuz oko toga da ne treba raditi ta iskopavanja, 55% ja sam rekao prema istraživanju, imate li vi neko drugo istraživanje, hajde da pustimo to. Dakle, šta hoću da kažem? Narod ne želi taj projekat jer se plaši posledica, jer su posledicama ostavljene da se bavi kompanija, ne treba vi da kontrolišete, jer treba, prosto je preveliki rizik, prevelika šteta koja će ostati i premala korist za ljude. Što se tiče deklaracije, ja se slažem , oko kanalizacije je druga tema, da ne rešava izgradnju kanalizacije ova deklaracija, ali motiv donošenja ove deklaracije je to da se vi ne biste bavili ovim problemima građana. Ja mislim da vi sebe želite, ne mislim, tvrdim, to ću pričati zato što zaista verujem da ovo radite, predstavljajući se kao zaštitnici interesa srpskog naroda i građana, zato što se ne bavite pravim stvarima i pravim problemima tog istog naroda. Ono što vas sve ujedinjuje, što dozvoljava da čovek koji gradi spomenik Draži Mihajloviću se nalazi u SPS-u, što ovde ne možete da se sastavite koji smo mi, koji ste vi i koja je prethodna vlast, jer ste u svakoj, ono što vas ujedinjuje je klijentelizam i to da od građana Srbije uzimate javni novac i stavljate ga u privatne džepove na ovaj ili na onaj način, direktno, posredno, na sve moguće načine koje možete i to je ono zbog čega se donosi deklaracija, da se ovo prikrije. 

ANA BRNABIĆ: Pravo na repliku, narodni poslanik Aleksandar Jovanović. Izvolite. 

ALEKSANDAR JOVANOVIĆ: Gospodine Dačiću, evo, da čuju svi građani, da u ovoj zemlji ima pravde, Ivica bi bio u marici odavno, a vi ste tu na mestu ministra policije. Što se tiče toga da li ste vi za iskopavanja litijuma ili ne, pročitaću vam šta je rekao vaš Igor Braunović, v.d. „Srbijašuma“, koji bi takođe bio u marici da ovde ima zakona, s obzirom na to kakav se zločin sprovodi nad našim šumama, ali biće prilike i za to. Kada pričate o tome da ćete ispuniti sve ekološke standarde, da će taj rudnik biti ekološki, pa da li znate kad će biti ekološki? Kada vratite sve reke iz cevi. Evo ga tu još jedan zločinac prema prirodi. Goran Vesić dao je dozvolu da sahrani Rakitsku reku. Da li je tako, gospodine Vesiću? Za to se ide na robiju, ali i to vas čeka, samo da znate. Za Generalštab ćemo kasnije, kada budete skupili petlju da nas primite, da pokažete narodu šta ste to potpisali, patriote, sa Kušnerom i ofšor kompanijama, da na mestu gde je nastala srpska vojska gradite đakuzije i javne kuće. Sram vas bilo, patriote! To je što se toga tiče. Gospodine Dačiću, vaše ispovesti su vrlo živopisne i to što je rekao sad Lazović, to što se tiče litijuma, dobro razmislite, imate još vremena da se predomislite, jer vas čeka ono što se desilo u Valjevu. Čeka vas opšta pobuna. Vidim da vam je frka. Imate problem s tim. Dići će vam se pola Srbije. Ako će nešto da ujedini opoziciju i narod, to su osnovni elementi - voda, vazduh i zemlja. Budete li nastavili ovo što radite, biće i ovaj četvrti, a to je vatra. Biće vatre, ja vam to obećavam. Nemojte se igrati sa ovim narodom više. Hvala. 

ANA BRNABIĆ: Pravo na repliku, narodni poslanik Zoran Lutovac. Izvolite. 

ZORAN LUTOVAC: Replika. Pominjao je gospodin Dačić i Borisa Tadića i sve ono što se dešavalo. Samo ću podsetiti da je nekadašnja vlast dala dozvolu za istraživanje, a onda je bivši režim, režim Ane Brnabić, stavio ad akta taj projekat i rekao - neće se kopati, a onda je sadašnji režim, režim Vučevića odlučio da da dozvolu za eksploataciju, za kopanje litijuma i tako stoje stvari. Ni ja se ne razumem u litijum, nisam iz te branše, ali se razumem dobro u državu, u politički sistem, u autokratiju i mogu vam reći da autokratski sistemi ne bi trebalo da imaju poverenje. Zato građani nemaju poverenje u autokratski sistem koji niti je kontrolisan, koji je sklon korupciji, koji je sklon da radi u sopstvenom, a ne u javnom interesu. Zato su građani s pravom u strahu šta će se desiti, jer kad imate takav režim, koji pri tome još nije kontrolisan i ne postoje institucionalni mehanizmi da bude kontrolisan, građani se s pravom toga plaše. Zato je važno da ono što je predsednik države bio najavio, pa odustao od toga, a to je stručna debata, opšta društvena debata, javna debata da se stvarno desi, a ne politikom svršenog čina potpiše se memorandum, pa vi onda posle debatujte o posledicama, a ne o tome šta treba da se radi. Hvala vam. 

ANA BRNABIĆ: Sad samo neko ko priča o državi da mi objasni kako je memorandum obavezujući i svršen čin, pa da razumemo i svi ostali to. Reč ima gospodin Ponoš. Izvolite. 

ZDRAVKO PONOŠ: Pohvaliću gospodina Dačića po drugi put danas, samo ne znam da li će ponovo morati koleginica njegova da ga brani, jer izgleda da to nije baš dobro za članove Vlade kada ih neko iz opozicije hvali. Jako se dobro setio kako je donošena Deklaracija o Srebrenice. U to vreme ja sam bio u drugom planu, ali znam da je urađeno dosta napora da se postigne saglasnost među vlasti i opozicije i međunarodnom planu da se ta deklaracija donese. Ja mislim da je to dobro urađeno tada i bilo je blagotvorno za interese ove zemlje. Hoću nešto drugo da kažem u ovom momentu. Danas je gospodin Vulin rekao da… čini mi se da je on rekao, onaj ko ne podrži današnju deklaraciju, da se ispisuje iz istorije. Dobro, to je njegovo pravo da tako misli. Mene interesuje da li Vlada ima jedinstvo na temu te deklaracije? Interesuje me i molim da se izjasne ministar Žigmanov i ministar Zukorlić da li oni podržavaju ovu deklaraciju? Hvala. 

ANA BRNABIĆ: Reč ima predsednik Vlade Miloš Vučević. Izvolite. 

MILOŠ VUČEVIĆ: Hvala lepo. Poštovani narodni poslanici, član 16. deklaracije – Svesrpski sabor ne podržava Rezoluciju o Srebrenici, za koju su glasale 84 države u Generalnoj skupštini UN, dok je 109 država bilo protiv, uzdržano ili nije glasalo. Pomenutom rezolucijom izvršen je pokušaj kolektivnog okrivljavanja celog srpskog naroda, koji je neprihvatljiv i ne može biti sproveden u delo. Pročitao sam ceo član 16. deklaracije samo da bih potvrdio da je, što se mene tiče, a verujem i velike većine javnosti u Srbiji, potpuno jasan naš stav u odnosu na ono što je definisano u toj rezoluciji. Mislim da je ovo jedan odgovoran i pristojan način pristupa, da ne kopamo po ranama Bošnjaka, Muslimana za stradanja njihovih sunarodnika, već da se jasno odredimo u odnosu na pravnu kvalifikaciju, a rekao bih političku i svakako na ono što se dešava ili dešavalo u odnosu na usvajanje ove rezolucije, koja je izglasana u skladu sa nekim procesima, odnosno pravilima pred Generalnom skupštinom UN, ali je svakako izgubila ili nije donela legitimitet koji je trebala doneti, kako je to zamišljeno od autora iste. Ne vidim tu nijedan promil prostora da neko može da ospori da se nismo dovoljno odredili u odnosu na to pitanje. Što se tiče ćiriličkog pisma, saglasan sam da se, nažalost, malo upotrebljava u javnom životu. Mislim da imamo velike izazove i da li svi radnici u prosveti dovoljno koriste, promovišu ćiriličko pismo i to da ne polazimo od… da niko ne zameri što ću reći nacionalnih manjina, nego pre svega bih govorio i o ljudima koji su pripadnici većinskog naroda, srpskog naroda, da imaju taj odnos koji je, neću reći ignorantski, ali odnos nekad ne brige. Što se tiče državnih institucija, vi znate da je ćiriličko pismo u apsolutnoj upotrebi, ali bilo bi fer da ste rekli da, u odnosu na ono što je ranije bilo, danas postoji bar zakon koji to definiše, ali očigledno nas čeka implementacija ili bolja i konkretnija, konstruktivnija realizacija istog zakona i spreman sam da o tome pričamo kad god budete imali za shodno da ministar Selaković, a i Goran Vesić je izašao sa nekim predlozima, i mislim da ćete videti i reakciju njegovog ministarstva u odnosu na neke pravne institucije, odnosno privredne institucije koje ne koriste ćiriličko pismo, ali to je poziv za sve nas. To je stvar negde i kućnog vaspitanja i rada sa decom i rada u školama. Ne mislim da ćiriličko pismo mi možemo da sačuvamo samo nekim nametanjem, nego mora biti i odnos celog naroda i društva prema istom. Da li postoji bojazan da ćiriličko pismo se svede samo na epitafe na nadgrobnim spomenicima, rekao bih da to nije neozbiljna konstatacija i biće to veliki izazov i za SANU i za Crkvu i za Maticu srpsku, za sve institucije, ali rekao bih i za sa svakog pripadnika naroda kome je ćiriličko pismo osnovno pismo ili prvo pismo, naravno, ne poričući bogatstvo srpskog jezika koje ima i latinično pismo. Što se tiče Kosova i Metohije, još jednom da kažem vrlo jasno, to je sve negde i ostaje stenogramski i audio zabeleženo, Republika Srbija nije prihvatila francusko-nemački sporazum. Još jednom, nismo prihvatili francusko-nemački sporazum, nismo ga popisali i stavili smo jasne odrednice, odnosno jasne primedbe na isti i rekli vrlo jasno - neprihvatljivo je bilo kakvo implicite, eksplicite, priznavanje nezavisnosti tzv. nezavisnosti tzv. Kosova. To je crvena linija za Republiku Srbiju. Da možemo da pričamo, pričaćemo, gledamo svaki manevarski prostor da iskoristimo da nam državu ne sahrane po ko zna koji put u novoj istoriji, da nas ne progone, ne kazne, ne sankcionišu, da ne izgubimo nešto drugo braneći nešto što je i te kako vredno, ali da ne izgubimo nešto drugo što je isto vredno za građane Srbije. Samo razumite malo da ne moramo sve karte uvek da pokažemo javno, jer je to kontraproduktivno za srpsku poziciju. Ja znam da vas ne interesuje pitanje Kosova i Metohije, jer nikada niste rekli šta je vaša politika o Kosovu i Metohiji, nikada niste smeli da spomenete ni jedu reč, sve suprotno, evo, samo prevedite šta je to suprotno. Jednom prevedite, ustanite i budite hrabri, pa kažite šta je vaša politika. Odlično, samo da i građani to razumeju. Rekli ste da niste pozvani. Ja sam se kleo na srpski Ustav, Ustav Republike Srbije. Rekli ste niste pozvani na konsultacije oko deklaracije, ali bi bilo fer da ste kao neko ko ima institucionalno pamćenje, da ste spomenuli primer Mitrovdanskog ustava. Nismo ni mi bili pozvani na konsultacije, ali smo pozvali kada je i blaženopočivši patrijarh Pavle pozvao građane, pozvali da se glasa za Ustav, da ne bi Tači pravio vatromet koji je priredio u centru Prištine, bez konsultacija, jer smo tad rekli nije pitanje stranke, pitanje je države. Samo, taj deo ste prenebregli da spomenete. Tablice, da, muka je, pritisak, oduzimanje kola, pretnje, ali budite fer do kraja, pa kažite – tablice su rezultat sporazuma iz 2011. godine. Da ne spominjem ime ko je potpisao, pa Borko Stefanović. On je potpisao, to je taj sporazum. Još nešto. Kažete posebna sednica o Kosovu i Metohiji. Bila je posebna sednica, nažalost, za neke od vas je bila glavna tema ko gde sedi. Dve sednice su bile, a tad je bila tema ko gde sedi. Zašto to nije bila prilika da glasate o izveštaju, o situaciji o Kosovu i Metohiji, ne da podržite vlast, nego da se izjasnite o situaciji na Kosovu i Metohiji? To bi valjda bio odgovoran pristup. Ono što vam ključno zameram kada pričate o toj temi, nikad ne spomenete da smo 2001. godine, govorim u prvom licu množine, mi kao država, ali ste vodili vi tad državu, pustili 1800 terorista iz zatvora Srbije, 1800 krvoloka, ideologa onoga što vi danas osporavate i borite se, i ja se borim protiv toga, a pričam o nezavisnosti Kosova. Pa, mi smo pustili sve njih, između ostalog, i ovoga koji danas sprovodi najgoru politiku prema Srbima na Kosovu i Metohiji. Ne možete uzeti jednu sekvencu, pa na osnovu nje analizirati situaciju na Kosovu i Metohiji. Da ne idemo istorijski od Berlinskog kongresa, ali samo u poslednjih 25 godina šta nam se sve dešavalo, ili 35 godina. Na kraju, vaša priča bi imala političko utemeljenje sa te pozicije napada na vlast, kritike, kako god, do jednoga, a to je da vi pokušavate ovu vlast i ovu politiku da promenite sa onima koji kažu da je Kosovo nezavisno i koji ne vide Republiku Srpsku kao entitet, da, jer to objašnjavate na jedan lascivan način, bilo s kim samo protiv ovih, a onda kada ove srušimo, onda ćemo mi, zaboga, u stvari sprovesti našu politiku, a u tom paketu svega i svačega vi ste manjinski paket ili akcionar. Tako da, vaša politika, da ne ulazim u dublju analizu, apsolutno ne može da izdominira u ovom paketu ovog političkog korpusa. I to je prevara koju vi nudite građanima. To je najveća prevara koju nudite građanima, da ćete vi da nas kaznite za lošu politiku na Kosovu i Metohiji tako što ćete da nas politički pobedite sa onima koji kažu da je Kosovo nezavisno i koji neće da podrže deklaraciju, koji kažu da su to politički pamfleti, da je crkva zloupotrebljena, koji neće crkvu, nažalost, i vaši koalicioni partneri nisu hteli, pa niste glasali za to. Vi ste bili u političkoj koaliciji sa onima koji kreče, precrtavaju srpske zastave. Ne možete to da objasnite željom da pobedite loš režim, zato što vi idete protiv nekoga sa onima koji su sve suprotno od onoga što se vi zalažete, a napadajući vlast upravo na tim tačkama. I tu pada vaša politička platforma i politika, jer to pokazuje da je politika bez politike. To je ključna primedba, zamerka ili uvek moj kontraargument kada vi kritikujete. Zaključak, svi vi znate da Srbi na Kosovu i Metohiji se iseljavaju zato što su pod pritiscima albanskog režima u Prištini, a ne zbog srpske države. Samo prošle godine nam se smanjio, ljudi, pričamo otvoreno, nemojte da bacate maglu, ljudi odlaze jer su pod pritiscima albanskog režima u Prištini. Lako je nama odavde da ispalimo tri pamfleta, pa da vidimo ko je spreman da se vrati u Đakovicu, ko je spreman da se vrati u Prizren, u Orahovac, ko je spreman da se vrati u bilo koji deo Metohije ili Kosova. Nemojte da pričamo priče i uvek Srbujemo i optužujemo vlast, na nećemo da uđemo u objektivnost. 

ALEKSANDAR JOVANOVIĆ: A zakletva?

MILOŠ VUČEVIĆ: Ja znam da vas ne interesuje Kosovo i Metohija. Ja znam da vas ne interesuje pozicija Srba na Kosovu i Metohiji. Znam da vas ne interesuje nijedno mesto na Kosovu i Metohiji, ali pustite mene da pričam o tome, imam pravo da pričam o tome, imam i potrebu, imam i obavezu. A to ako vas ne interesuje, izađite, pa se vratite i pričajte vaše gluposti, ali pustite da pričamo mi koji želimo da pričamo o ovoj temi. Ne interesuje vas tema, nemojte da učestvujete. Nas interesuje tema. Otvorila se rasprava, evo, mi dajemo kontraargumente, jer je i to deo deklaracije. Srbi se iseljavaju u kontinuitetu poslednjih 40, 50, 60 godina, jer su pod pritiscima. Iseljavali su se i kad je bila srpska policija i vojska dole, nažalost, jugoslovenska, i naše sudstvo i kompletno naš prosvetni sistem, nažalost. To nije alibi priča, nego je hronološko činjenično sagledavanje onoga što nam se dešavalo Da optužite jednu vlast – vi ste krivi što se iseljavaju Srbi. Hajdete, molim vas, mislite da iko od nas želi da se Srbi iseljavaju? Pa, šta, kao to je dobro za nas, za našu politiku, za promociju? Ne možete da pobedite neke greške eventualne, kako vi vidite, oko Kosova i Metohije tako što ćete da to napadate sa onima koji kažu da je Kosovo nezavisno. To je nemoguće. To je politički neostvarivo. Nemam nameru da budem advokat EU. Dokle god imamo ekonomski interes, time politički idemo u tom pravcu, to je vrlo jasno. Evropska unija nije skup emocija i ljubavi, nego interes. Da ja zastupam politiku da nas sankcionišu, izoluju, uvedu vize i ne dolaze fabrike, ne pada mi na pamet, apsolutno svestan svih naših razlika, po ovim pitanjima, a da izolujem Srbiju i da vodimo tako autističnu politiku, nemam nameru. Dokle god je ta politika koja vodi napred Srbiju u ekonomski razvoj, a i jačanje vojske, policije, prosvete i zdravstva, ja sam za tu politiku. Ako je to put u EU, to je put u EU. Sa time završavam. Voleo bih da uvek imamo veću ozbiljnost kad pričamo o ovim temama, i Kosovu i Metohiji i Republici Srpskoj, niko nije hteo da uvredi bošnjački narod, ja sam baš vrlo precizno govorio i rekao da je ovo odrednica i svako ima pravo da doživi onako kako oseća neke događaje da su se istorijski desili. Mislim da je ovaj član 16. u deklaraciji vrlo precizan, a nije bio pretenciozan. A da je postupanje države u UN i međunarodnoj diplomatskoj aktivnosti pokazalo naš stav i naš odnos po tom pitanju i da niko u javnosti Srbije nema dilemu, a nažalost, evo neke poslanike i u Narodnoj skupštini Republike Srbije, verovatno na zadovoljstvo Aljbina Kurtija, ne interesuje tema Kosova i Metohije, vređaju, dobacuju i iritira ih što pričamo o ovim stvarima koje su za mene suštinski važne, ne potcenjujući ostale teme, ali ovo su pitanja opstanka države i pitanja opstanka naroda, ali možemo doživeti da narodni poslanici u srpskoj Skupštini vređaju, psuju i smatraju da je ovo dosadno, da treba završiti, skratiti, prekratiti, jer je tema neinteresantna, već treba da pričam o nekim drugim stvarima. Hvala. 

ANA BRNABIĆ: Reč ima ministar Goran Vesić. Izvolite. 

GORAN VESIĆ: Moguće je da ćemo otići gospodin Mali i gospodin Vučević i ja u Peć i u Prizren samo kada nam ove vlasti iz Prištine budu skinule zabranu, pošto je nama zabranjen ulaz, za razliku od nekih koji slobodno mogu da putuju po Kosovu i Metohiji. Nisam se zbog toga javio za reč. Mi od jutros ovde trpimo torturu jednog poslanika, kažem jednog poslanika, tu ne mislim na sve opozicione poslanike, koji dobacuje, vređa, psuje, maltretira sve ljude, iznosi laži, iznosi neistine i zato ću se sada obratiti i podaci koje ću sada izneti su javni podaci. To su podaci koji govore o tome kakvo je beščašće tog poslanika i kako ima dvostruke aršine. Slušamo od njega od jutros kako se bori za zaštitu životne sredine, kako će da blokira puteve, kako je beskompromisan borac da se životna sredina zaštiti, ali sve dok ne pomenemo jednu zgradu u Beogradu, a ona se zove ekskluzivni kompleks Park „Šumice“. Ova slika koju ću pokazati je, inače, skinuta sa interneta. To je slika na kojoj se vidi ovaj gospodin ovde koji se predstavlja kao kum gospodina Jovanovića, izvesni Miroslav Kovačević, investitor, koga inače zovu Mića Ćuskija, koji je sagradio, dame i gospodo, ovaj ekskluzivni kompleks Park „Šumice“ pored samog parka. Vidite, gore imate četiri bazena. Sve bi to bilo uredu, gospodin je dobio regularnu građevinsku dozvolu, evo je ovde, takođe skinuta sa CEOP-a gde svaki građanin može da je skine, da pre izgradnje ovog kompleksa na tom mestu nije bilo ovo – zelenilo i šuma. Gospodin Miroslav Kovačević, kum i finansijer gospodina Jovanovića je posekao, dame gospodo, 461 stablo. Da li ste mogli da čujete da je bilo protesta kada se Park „Šumice“ gradio? Ne. Da li ste mogli da čujete da se neko oko toga bunio? Naravno da ne. Znači, ono što može kum, ne mogu drugi. To su, dame i gospodo dvostruki aršini. Opet kažem, sve podatke koje sam izneo su javni podaci. Možete da ih dobijete, kako od građevinske dozvole, tako do izveštaja iz katastra gde se vidi ko je podneo zahtev. Ono što želim da vam pokažem, to su ovi bazeni. Pošto nas gospodin ovde optužuje kako ćemo praviti javne kuće, mene samo interesuje da li se i on kupa u ovim bazenima ovde na vrhu, evo ovde su sve bazeni. Pogledajte kako to izgleda. Da vam još nešto kažem. Tamo gde je bilo ovo 461 stablo, za one koji ne znaju, tu vam je u blizini Osma beogradska gimnazija i Muzička škola „Petar Konjović“. Znači, oteli su deci 461 stablo, posekli. Pogledajte ovu zauzetost, 100%. Ovde nema prostora ni za trotoar, a ne za drvo, i to može kada je kum gospodina Jovanovića u pitanju, onda se niko ne buni, a ne može kada je neko drugi u pitanju. Inače, mislim da nije normalno bilo ko da gradi, ali to su vam dvostruki aršini. Tako izgleda kada u politici imate dvostruke aršine. Kad jedan aršin važi za kuma, a drugi važi za druge. Što se tiče gospođe za koju je više puta pomenuto da li ću je primiti ili ne, ono što želim da kažem, a jedan od razloga zašto tu gospođu ne primam je taj što se dešava da često investitori u Beogradu, koji dobiju dozvolu ili pokušaju da dobiju dozvolu da grade, dobiju poziv od te gospođe koja kaže – evo radite studiju procene uticaja životne sredine, mi možemo da vam pomognemo, ja kao saradnica gospodina Jovanovića, da lakše to prihvati javnost. Što znači, ko prihvati ponudu, onda tu neće biti protesta. Ko ne prihvati ponudu, tu će protesta biti. Više takvih investitora postoji i to je način kako oni naplaćuju svoju ekologiju. Ako pričamo o ekologiji, onda važi za sve i u svakom slučaju. Ja se izvinjavam što sam upotrebio, što sam iskoristio ove podatke, ali kažem – svi podaci su javni, od ove slike koja može da se skine sa njihovih fejsbuk naloga, ništa od ovoga nije nešto što ne može da dobije svaki građanka i građanin Srbije, koji žele, ali to samo govori o tome koliko gospodin Jovanović ovde ima dvostruke aršine i koliko vrede njegove reči. Ne vrede ništa. 

ANA BRNABIĆ: Reč ima Aleksandar Jovanović, replika. 

ALEKSANDAR JOVANOVIĆ: Mog kuma ne zovu Miša Ćuskija, a ne zovu ga ni Nikola Petrović. Ne mešam se u poslove bilo čije i ne znam šta je ko gradio. Nisam se nikada bavio investicijama, za razliku od svih vas, počev od Ane Brnabić, pa preko svih vas. Možete da proverite svu moju imovinu, a voleo bih da svi vi pokažete svoju. Da vidim koliko ste vi to teški, gospodo Brnabić, koliko para imate na računu, jel možete odmah da nam kažete? Ovde se iznose privatni podaci. Da, ja mog kuma volim i sa njim se družim od 2. razreda osnovne škole. Ne zanimaju me njegovi biznisi i nisam mu ja izdavao dozvole, nego vi za gradnju. Ako je nešto posečeno, a nije tačno da je posečeno, lažete po običaju. To je vaša stara… Pogledajte slobodno. To je vaš stari običaj, gospodine Vesiću, da lažete, masno lažete. Nisam ga ja ovlastio da se bavi, niti sam davao bilo kakve dozvole. Ako je nešto urađeno protiv zakona, tu ste bili vi gospodo, vi ste izdavali građevinske dozvole svima. Imamo prilike da vidimo na šta nam liči ovaj grad. Što se tiče mojih kumova, gledam vas, gospodine Vesiću, hajde gledajte me malo u oči, ako imate petlju, a nemate. Optužili ste me da vređam vaše saradnice, govorili ste ovde da sam narkoman, jel to tačno? Da sam drogiran? To ste mi govorili, gospodine Vesiću, vi koji ste klečali pre svakim ko je vodio ovu zemlju, vi koji ste podguzna muva. To ste vi i bićete uz svaku vlast i spremni da blatite i kaljate ljude kako god stignete, a koliko ste vi teški, gospodine Vesiću? Koliko vi stanova imate? Šta vozite? Hajde otvorite vaše imovinske karte. Građani ove zemlje, pred vama stoje milijarderi koji su se obogatili na račun… 

ANA BRNABIĆ: Samo privedite kraju. 

ALEKSANDAR JOVANOVIĆ: Hoću. Vidite, optužili ste me da sam osnovao SNS. Pazite šta ste vi smislili. Ja nisam osnovao SNS. Ja ću da ga ugasim. To da znate, a vi, gospodine Vesiću…

ANA BRNABIĆ: Hvala mnogo. Prošlo vam je vreme, i to 30 sekundi, nego nešto nismo čuli demanti o Mići Ćuskiji, nego samo to da ga ne zovu Mića Ćuskija, ali ništa nismo čuli o 461 stablu, ali dobro. Izvinjavamo se, gospodinu Ćuskiji, nego nismo čuli ništa o 461 stablu. To nije važno. Kako god bilo, ja sam dama i nije u redu da me pitate koliko sam teška. Dame se o kilogramima ne pitaju. Možete gospodina Vesića. Sigurna sam da vas zanima koliko on ima kilograma, s obzirom na to koliko puta pokazujete njegove slike. 

RADOMIR LAZOVIĆ: Poslovnik.

MILOŠ VUČEVIĆ: Lazoviću, sve znam, nema ni potrebe. Kada bi pratila Poslovnik, 70% vas ne bi imalo priliku da govori na ovoj sednici, pošto ne pričate o dnevnom redu, nego zarad demokratije i slobode mišljenje pokušavam da se držim koliko toliko. Nisam sigurna da bi vama odgovaralo da pratim Poslovnik. Gospodine Škrijelj, povodom čega? 

AHMEDIN ŠKRIJELJ; Replika.

MILOŠ VUČEVIĆ: Izvolite. 

AHMEDIN ŠKRIJELJ: Tačno je, Stranke demokratske akcije Sandžaka i njen predsednik, dr Sulejman Ugljanin, srušili su režim Slobodana Miloševića i mi smo ponosni na to. Smatram da bi presude relevantnih sudova koje su osnovale UN trebale da budu relevantne za donošenje stava u vezi genocida u Srebrenici. Zamolio bih vas sve, kad govorite o Bošnjacima, da koristite naše nacionalno ime i da nas ne svodite na versku skupinu. Ako mi poštujemo srpski narod, poštujte i vi nas. Na kraju, ako imate dilemu kako da nas oslovljavate, imate neke od ministara koji se bar u javnosti deklarišu kao Bošnjaci, pa njih pitajte koje termine da koristite, a i oni će jednog dana morati da odgovore na pitanja da li su privatni Bošnjaci ove vlasti, da li podržavaju vašu politiku, odnosno ja sam siguran da podržavaju jer glasaju za sve ono što vi radite i moraće Bošnjacima da podnesu račune. Drugo, ja ne znam, predsednice Skupštine, kakve su prakse u drugim parlamentima. Ali, vi ste pominjali neka hapšenja. Znate, bili su neki pre vas koji su članove, funkcionere i pripadnike SDA Sandžaka hapsili. Pitajte ministra Dačića kako su završili. Mislim da to nije put kojim treba da idete. Kad pominjete to, ja ću vam reći, 22. maja 1993. godine, kad je Miloševićeva policija došla da uhapsi mog oca, gurali su mi repetiranu automatsku pušku u usta. Ako je to put kojim vi hoćete da idete, što kaže naš narod u Sandžaku - bujrum, ali nećete dobro završiti i smatram da to što govorite nije dobro. Ministre Dačiću. 

ANA BRNABIĆ: Vi ste iskoristili vaših dva minuta. S obzirom na to da ste izneli i pretnje direktno, neću vam učiniti to zadovoljstvo da vam dam dodatno vreme i držaću se Poslovnika. Možda me niste razumeli, možda namerno ne želite da me razumete, što će pre biti slučaj, ali vaše vreme ste iskoristili, moram priznati, na najpametniji mogući način. Ako je to sve što imate da kažete, svaka vam čast. Ministar Goran Vesić ima reč. Gospođo Nestorović, narodna poslanice, vi ste se prijavili za repliku. Pošto je gospodin Jovanović već replicirao, ja zaista ne znam da li vi mislite da svako pojedinačno treba da replicira? Izvolite, ministar Goran Vesić ima reč, pa ćemo se onda vratiti nazad na poslaničke grupe. 

GORAN VESIĆ: Dobro je, priznao je. Ja zaista nisam verovao da je gospodin Miša Ćuskija kum gospodina Jovanovića, nisam mogao da verujem da neko ko poseče tolika stabla nije kum, mislio sam da je ova slika nastala slučajno, ali sad smo bar čuli priznanje gospodina Jovanovića da je to njegov kum, da je izgradio ovu ekskluzivnu zgradu gde je posekao 461 stablo sa četiri bazena na vrhu, pogledajte te bazene, i da je očigledno gospodin Jovanović to sve aminovao i da je to tako. Kaže gospodin Jovanović da ne pita kuma šta radi. Pa, šta su radili na ovom sastanku? A zašto ga nije pitao - kume, što poseče tolika drva? Kume, šta to radiš? Kume, pa ja napadam druge za ovo što ti radiš! Kume, šta se ovo dešava? Nema ništa od toga. Ćuti gospodin Jovanović. Ćuti, kao što ćuti kad priča sa drugim investitorima i kaže - mogu da pomognem koliko studije za zaštitu procene uticaja na životnu sredinu. Može, da ne bi napadao. Hvala, čuli smo priznanje. Gospodin Miša Ćuskija je kum gospodina Jovanovića. Čuli smo priznanje da je posekao 461 stablo. Čuli smo da se za to niko nije bunio, da tamo nije bilo demonstracija i čuli smo očigledno da vladaju dvostruki aršini. Ja ne kažem da ste vi, gospodine Jovanoviću, ovo gradili, niti sam to rekao. Ja samo kažem da se oko ovoga niste bunili i da nemate iste aršine kao prema drugima, ništa više. To jedino želim da vam kažem i to ste, hvala bogu, priznali. Prema tome, kada u Skupštini napadamo neke druge, voleo bih da pođemo od sebe. Što bi rekao jedan moj, Milošev i Sinišin prijatelj - oprostite drugima ono što ste u stanju da oprostite sebi. Bilo bi lepo da se na taj način ponašate i bilo bi lepo da nam jednostavno kažete kako je to moguće da jedna pravila važe za vašeg kuma, gospodina Ćuskiju, a druga pravila važe za sve druge? I kako to vi ne videste 461 stablo da se seče? Ljudi, to je pored Osme gimnazije, pored muzičke škole "Petar Konjović". Tu su deca šetala. Ode svo to zelenilo, važno da je Ćuskija napravio bazene gore na vrhu i ko zna šta se tu radi. To je super i tu se neko brčka? Ko se brčka, to ćemo, nadam se, utvrditi. Videćemo i to jednog dana. 

ANA BRNABIĆ: Hvala. Replika, Aleksandar Jovanović. 

ALEKSANDAR JOVANOVIĆ: Gospodine Vesiću, ne znam da li ste se pogledali u ogledalo. Možda da vas zumira kamera malo da pogledaju svi građani koliko ste crveni. Jel vas to prati crvenilo kada baš lažete besomučno kada dozvoljavate sebi? Prvo, nemojte mog kuma da zovete Ćuskijom. On se zove Miroslav Kovačević. I ja sam ponosan na njega. On je moj prijatelj, a to da li je nešto gradio protiv zakona - ako je gradio protiv zakona, vi ste mu dali dozvolu. Ja nemam pojma šta se gradilo i gde se gradilo. To je vaša stvar da regulišete zakon. Vi ste ministar građevinarstva i infrastrukture. Sada vas pitam, gospodine Vesiću… Ne čujem dobro. Neko dobacuje. Kažite slobodno da vas čuju svi. Ustani pa kaži. Nemoj da se kriješ. Gospođo Brnabić, da date reč Danijeli Nestorović, mojoj saradnici koja je ovde pomenuta. Nemojte da se plašite da čujete istinu. Gospodin Vesić je dao upotrebnu dozvolu. 

DANIJELA JOVANOVIĆ: Ajde ustani i pokaži ko si i šta si, šta imaš da kažeš. Lako je dobacivati odatle, kao iz čopora nekog. Izađi i ustani tu lepo za govornicom.

ALEKSANDAR JOVANOVIĆ: Jeste li čuli šta je rekla Danijela Nestorović - da je ovo jedan vaš čopor koji ne sme da ustane i da kaže otvoreno šta misli nego dobacuje kao poslednji da ne kažem šta. Ima srpski izraz za to. Vi ste bre… Hoćete li da vam kažem šta ste vi? 

MILENKO JOVANOV: Ceo dan dobacuješ od premijera do poslanika.

ALEKSANDAR JOVANOVIĆ: Slušaj bre ti, slušaj ti pudlice Vučićeva, ti što mu klečiš, da ne kažem šta mu radiš, sram te bre bilo, sram te bilo bre. Lažovčine jedne. 

ALEKSANDAR JOVANOVIĆ: Robijaćeš za svaku građevinsku dozvolu.

ANA BRNABIĆ: Šta ste vi, ministre Vesiću, ovde pokrenuli? Ovakvu reakciju još nisam videla, a ovde smo zaista svašta videli. Sa tim kome treba sve da dam repliku, ja ovde u ovoj Narodnoj skupštini još jedino da uvedem var sobu pa da mi vraćamo to da vidimo da li je neko nekoga pomenuo ili ga nije pomenuo. Ja stvarno var sobu da uvedem pošto ovde već stvarno demokratija se svakako shvata na izuzetno širok način. Idemo dalje. Milenko Jovanov, izvolite. 

MILENKO JOVANOV: Mi smo ovde sada, prosto da odgovorim čoveku koji dobacuje danas ceo dan, a sada se svi uzbude kada mu neko nešto vikne, ali smo saznali danas zahvaljujući Goranu Vesiću nekoliko važnih stvari. Druga stvar, videli smo da on čovek ne radi ništa za džabe. Ovo je jedan renta poslanik koji još samo cenovnik da okači oko vrata i da svako zna da može da ga iznajmi za ono što mu treba. Dakle, kada kum seče stabla to je u radu, to je plaćeno, to može. Kada treba da se brane Nedeljice pet ari placa, odnosno njive pa će da brani Nedeljice. Kada treba reka u cev može i to. Predsedniče, imam sjajan projekat - kada je ono zaskočio predsednika Vučića - imamo moj drugar i ja jedan sjajan projekat, ajde nam progurajte, pa projekat ne prođe onda je protiv toga da se trpaju reke u cevi itd. I vi vidite jedan modus operandi, način funkcionisanja, Ćuto, da ti prevedem odmah da se ne zamaraš. Nije to ništa uvredljivo. Dakle, to je njegov način ponašanja. Dakle, tamo gde on ima koristi, tamo će da preti hapšenjima, da leže pod prugu. Ja samo molim da ne legne pod prugu. Dakle, mi bismo bez njega ovde stvarno bili u velikom deficitu. Dakle, nemojte na prugu da ležete. Ali, čovek ima cenu za svaku akciju koju vodi. Nije on nikakav gerilac, nije on nikakav ekološki aktivista, on je jedan čovek na iznajmljivanje, koga neko ko ne dobije nešto što želi, neko ko želi da zaštiti neki svoj interes mimo zakona angažuje da halabuči ne bi li na taj način skrenuo pažnju javnosti na svoj problem. I to je to. Najobičniji buzundžija, samo što, buzindžijo, ovo ti nije Boj na Kosovu i nema potrebe to da radiš. To što te je Đilas doveo ovde u ovu Skupštinu da budeš buzundžija, to je u redu, i to što te plaćaju da budeš buzundžija, to je tvoja stvar, ali prestani da pretiš, prestani da se obraćaš ovde neprimereno ljudima, ponašaj se koliko možeš civilizovano, a ovo što radiš ćemo raskrinkavati dok si tu. Nemoj da mi glumiš nekakvo poštenje i nekakvu ideologiju, jer nemaš ni jedno ni drugo. Gde su pare sa računa nevladine organizacije ili stranke koju imaš? Gde su završile pare? Zašto te ljudi napuštaju? Zato što si sve pare skinuo sa računa stranke. I to si uradio. I to si uradio. 

ALEKSANDAR JOVANOVIĆ: Šta pričaš, bre? Lažeš ko pas.

MILENKO JOVANOV: Pričam o tome da ti država prebacuje pare, a pare završavaju u tvojim džepovima, ne za stranku, nego za tebe lično. Eto, o tome pričam. Eto o tome pričam. Čovek rentiran za svaku glupost u ovoj zemlji. Buzundžija koji halabuči, pravi problem ljudima. Što ne odeš u Pirot? Gde ti je poslanica iz Pirota? Šta priča? Molim? Molim samo da se notira da me je oterao u materinu, ukupno sve. Sve ukupno. Izgleda je mnogo nervozan gospodin. Nema potrebe za tim psovanjem, gospodine Jovanoviću. Veliki gospodine Jovanoviću, pa što ste toliko nervozni? Gde su pare? Gde su pare sa stranačkog računa, gospodine Jovanoviću? 

ALEKSANDAR JOVANOVIĆ: Ja nemam stranku.

MILENKO JOVANOV: Gde su pare? A nevladine organizacije? Pa, odakle se finansiraš? Je li? Šta je? Hajde sad da vidimo ovako, gde su pare završile? Što vas napuštaju ljudi? Dajte dovedite onu ženu iz Pirota što je bila poslanik u prošlom mandatu da progovori koju o vama. Da čujemo kako ste je mučili i maltretirali, vi lično, kako ste je proganjali, vi lično. Šta radite sa ljudima koji vam okrenu leđa, vi lično? Sram vas bilo. I vi se predstavljate kao neki borac, ometate sednicu ovde ceo dan. Vi ste nešto? Običan buzundžija. Buzundžija, da halače i buče. Eto, to ste vi. 

ANA BRNABIĆ: Hvala vam. Vratio se moj saradnik iz VAR sobe. Nije bilo pominjanja koleginice, tako da nema ni potrebe za repliku. Sada određujem pauzu za ručak, svima je potrebna. Vidimo se za sat vremena.

ANA BRNABIĆ: Nastavljamo rad. Reč ima narodni poslanik Borislav Novaković. Izvolite. 

BORISLAV NOVAKOVIĆ: Poštovane koleginice, poštovane kolege, žao mi je što se obraćam u atmosferi u kojoj ne vidim predsednika Vlade, ne vidim ni gospodina Dačića, ne vidim ni gospodina Vulina, nadam se da članovi Vlade imaju određeno obrazloženje zašto ne sede i zašto nastavljamo rad u ovakvom ambijentu, koji ne garantuje reprezentativnost bar kada je u pitanju izvršni deo vlasti. Prvo, predsednice, primedba koju ste već slušali tokom današnjeg dana, pa i jučerašnjeg, je nešto na šta niste odgovorili, ili bar niste uverljivo odgovorili. Dakle, imamo 60 tačaka dnevnog reda i raspravljamo objedinjeno. Čuli ste od vašeg kolege Vulina, da on smatra da deklaracija i tema svesrpskog sabora ima istorijski značaj. Malo je čudno da nešto što ima istorijski značaj, nešto što po vama ima i značaj i značenje i specifičnu težinu, nije predmet posebne sednice, i ne samo da nije predmet posebne sednice, nego unutar sednice koja ima 60 tačaka dnevnog reda, mi objedinjeno raspravljamo. Ukoliko nešto ima potencijal da bude istorijska odluka, ukoliko nešto, što vi inače tvrdite, ima veliki značaj i značenje i specifičnu težinu, ne samo s obzirom na politički trenutak u kome se saopštavaju te stvari, nego za politički proces koji sledi, onda bi bilo logično da o toj temi ne raspravljamo objedinjeno, zajedno sa tačkama dnevnog reda koje se tiču kadrovskih pitanja, dakle izbora guvernerke, Fiskalnog saveta, bilo bi logično da o toj tački ne razgovaramo unutar dnevnog reda koji je opterećen zaduženjima kao temom, stanovima za bezbednjake i ni manje ni više nego visinom televizijske pretplate, bilo bi logično da deklaracija izazove tu vrstu političke pozornosti, pažnje. Dakle, da imamo posebnu sednicu i da o tome raspravljamo na jedan primeren način, sa onom vrstom statusa koji bi taj dokument trebao da ima kada bi sve ono što vi govorite bilo iskreno, ali ja ne vidim iskrenost u onome što ste govorili, jer da je namera bila iskrena, mislim da bi se stvari drugačije odvijale. Prvo, ovde je danas bilo dosta reči oko Kosova i Metohije. Mislim da u ovom trenutku ne postoji nijedna nacionalna zajednica u Evropi koja trpi tako veliki pritisak i koja se nalazi u tako nezavidnom položaju kao što se nalazi srpska nacionalna zajednica na prostoru Kosova i Metohije. Mislim da je red da nam odgovorite na osnovno pitanje, kada je ova tema po sredi, kako je moguće voditi pregovore u uslovima i okolnostima u kojima mi dajemo sve, a ne dobijamo ništa? Kako je moguće da od 2012. godine, od Briselskog procesa i sporazuma, pa do Ohridskog dogovora, sve vreme razgovarati na ovoj temi, a da mi dajemo sve, a da ne dobijamo ništa? I, da posle svakih razgovora na temu Kosova i Metohije konstatujemo da su prištinske institucije u time pregovorima osnažene, da su dobile, a da je srpska nacionalna zajednica ponovo izgubila. Jedina stvar koja može da se u pregovaračkom smislu smatra nekakvim dobitkom, bila je zajednica srpskih opština, ali i taj jedini pozitivan pomak ostao je na papiru. Zajednica srpskih opština nikada nije realizovana, šta više Aljbin Kurti je potpuno otvoreno i nedvosmisleno rekao da za njega ne može ni da bude zajednice srpskih opština, jer etničko grupisanje i etnički princip u formiranju opština ne može da postoji. Rekao je, to neće biti zajednica srpskih opština, to će biti zajednica opština u kojima postoji relativna većina srpskog naroda, dodatno, obezvređujući i ono malo pregovaračkog potencijala i dobitaka koje smo proknjižili na papiru, a nismo nikada realizovali u praksi. Napokon, kada bismo i dobili zajednicu srpskih opština, bar po onome što je bio nacrt, i ono što je procurilo do štampe, jer to nije konačan dokument, pa, to je neka vrsta nevladine organizacije, to mogućnost da opštine u kojima Srbi čine većinu, sarađuju na planu prostornog plana, zdravstva, obrazovanja, i da koordiniraju kao što inače, koordiniraju opštine svugde u svetu, bez neke specifične izvršne težine. Ta zajednica srpskih opština nema izvršne funkcije, ona nema svoj budžet, ona nema nikakvu egzekutivu na osnovu koje bismo mogli da kažemo, ovo je način da srpska nacionalna zajednica na Kosovu i Metohiji upravlja svojom sudbinom. Mislim da je to jako loše. Takođe je, jako loše što sve vreme postoji određen nivo licemerstva. To licemerstvo je sadržano u činjenici da sve vreme ponavljate da nikada Kosovo neće biti priznato, „de jure“, ali „de fakto“ Srbija povlači poteze kojim se ophodi prema prištinskim institucijama kao da smo dve odvojene države. Dakle, ne postoji priznanje de jure i ja sam siguran da ga neće ni biti i kada je u pitanju ova vlast i kada je u pitanju neka buduća ali je jako loše da de fakto, uspostavljate institucionalne odnose i ophodite se u administrativnom i u političkom delu kao da govorimo o dva državna identiteta koja sarađuju potpuno nezavisno i to mora da prestane jer u ovom trenutku a to nam govore sve informacije i svi kontakti koje imamo sa predstavnicima srpske nacionalne zajednice na Kosovu i Metohiji, njihov položaj se dodatno pogoršava i to treba da nas zabrine. I ako i dalje nastavimo pregovore, posle kojih će uvek albanska strana imati više a srpska manje, i ako nastavimo pregovore u kojima će snažiti kapaciteti Prištinske administracije i snažiti načinom na koji će zaokružiti i formirati u punom kapacitetu sve svoje državne institucije i obrnuto. Ako institucija države Srbije na Kosovu i Metohiji ne bude ni u forenzičkim tragovima, to neće biti dobro a plašim se da stvar ide u tom pravcu. Ja bih vas molio da mi odgovorite samo na to jedno pitanje. A to je logika pregovora. Ako ta logika podrazumeva da oni dobijaju sve a da mi nikad ne dobijamo ništa – koji je smisao tih pregovora? Druga stvar. Vi ste videli da u deklaraciji ima i tačka 46. Ona kaže i biću sasvim jasan, da ne bi bilo improvizacije, pročitaću – Svesrpski sabor preporučuje Republici Srbiji i Republici Srpskoj objedinjavanje ponuda usluge, investicije i resursa u oblasti energetike i rudarstva, turizma i tako dalje. Član, odnosno tačka 46. je zapravo litijum. Litijum je kao duh Hamletovog oca. Sve vreme lebdi iznad ovog našeg dnevnog reda, Niko ga ne spominje a zapravo je ključ za objašnjenje svega što se događa. Ova tačka 46. je uvod u koordinisanu akciju eksploataciju litijuma i u Republici Srpskoj i u Srbiji na jedan potpuno poražavajući način. Skrenuću vam pažnju da je to lokacija u opštini Lopare, na Majevici, kao što je ovde opredeljen Jadar. Predsednica Skupštine je bila u Nemačkoj, i siguran sam da je informisana da postoje dva projekta, jedan je Vulkan, a drugi je Zinvalt, da ne pogrešim. Dakle, projekat“ Vulkan“ je mogućnost da Nemačka radi, proizvodi, eksploatiše litijum iz geotermalnih voda u dolini Rajne, pritom je to ekološki u ovom momentu jedan od najčistijih postupaka, jer on ne podrazumeva sumpornu kiselinu, što podrazumeva Jadar i to u stotinama hiljada tona, on ne podrazumeva jalovište što Jadar takođe podrazumeva, jer kao što znate, samo na godišnju nivou od milion i petsto hiljada tona do dva miliona u zavisnosti toga kako se bude zahuktava proizvodnja u Jadru ćemo imati jalovine koje moramo negde na bezbedan način lagerovati i deponovati. Ovaj Projekat „Vulkan“ u Nemačkoj, podrazumeva eksploataciju, dakle ekstrakciju, izdvajanje litijuma iz geotermalnih voda i praktično je laboratorijski proces i nema sumporne kiseline, nema jalovišta i najčistije je. Da li su Nemci doneli odluku da ekploatišu litijum, da vam pomognem, nisu i ne pada im na pamet, čak ne želi ni u okolnostima i uslovima, u kojima imaju mogućnost da izvlače litijum iz geotermalnih voda u laboratorijskim okolnostima, bez ikakvih ili uz minimalne ekološke posledice, ne žele da donesu odluku na tu temu, a nama objašnjavaju da treba da koristimo iz jadarita i da izdvajamo litijum karbonat ili kako se već zove to jedinjenje uz upotrebu sumporne kiseline u velikim količinama, uz enormnu količinu jalovine i svega onoga što je ekološki apsolutno može da optereti ovu državu sa nepopravljivom štetom. Ljudi ako je rudarska renta ovde na nivou od jedan do 3%, u zavisnosti kako se bude dogovaralo, to je zaista bedan iznos za štetu koja će se napraviti. Ako poreska osnova za ono što je sadašnja projekcija proizvodnje u Jadaritu, znači na godišnjem nivou da ćemo imati 186 miliona više, pa od malina zaradimo 289 miliona, samo od malina imamo veću korist, nego što ćemo imati poreski dobit i benefit od eksploatacije Jadarita, a uz sve ono što ima. Drugo, ja vas molim da vodimo računa o sledećoj činjenici, ovde nije problem samo Jadar, i jako je ružno prikazivati ljude koji se bore protiv eksploatacije litijuma kao neobrazovane. Naravno da svaka država ima potrebu da istražuje šta ima pod zemljom i da svaka država želi da zna koje ima strateške rezerve, svih ruda, pa i jadarita. Ovde je problem što je neko doneo već odluku o eksploataciji, ovde je problem, što ne vodeći računa ni o ekologiji ni o saobraćaju, ekonomiji, ni o ukupnom razvoju i strategiji razvoja se donosi odluka na štetu svih delova društva, i hajde da pogledamo ekonomiju. Znači imaćemo od 20 do 30 miliona po osnovu rudne rente i imaćemo poresku dobit od 186 miliona. Šta je to? Ekonomisti nas upozoravaju da je priča oko litijuma bila naduvana u trenutku kada se verovalo da će automobilska industrija koja koristi električne baterije, odnosno litijumske baterije biti u usponu i onda su napravili kalkulaciju u velikim dobitima u momentu kada su verovali da će električni automobili biti u usponu, a sada kada je prodaja električnih automobila pala, pala je i cena litijuma za 80%, i dalje će padati i svima je jasno da postojeće fabrike ulaze u problem rentabilnosti, a dok mi eventualno uđemo u eksploataciju za četiri godine, dragi Bog zna samo kako će stajati ekonomija i da li će automobilska industrija imati uspon i uzgon na osnovu kog će trebati litijumske baterije ili neće, ili ćemo mi uz malu rudnu rentu uz mali porez koji ćemo raskopati celu državu. Ovde nije posredi samo Jadar, dakle istraživanja se radi u Valjevu, rade se u Kniću, u Gornjem Milanovcu, Aranđelovcu, sve do Vranja, od Jadra do Vranja je jedna trećina Srbije, i jedna trećina Srbije treba da bude preorana, upropaštena samo da bi neko imao malu sitnu dobit. To ne može i to ne sme. Ovo je država i ovo je privreda koja je uvek imala snažnu poljoprivredu i ljudi, pa mi smo bili vazalna država u vreme Miloša Obrenovića, a bili smo najveći izvoznici šljiva i svinja i bila je svinjska glava uz ponos ovog naroda, jer nema razloga da se toga stidimo, na zastavi. Onda je došao „Teniz“ pre tri godine, sećate se taj industrijalac i počeo da objašnjava nama kako se gaje svinje. To stvarno nema više smisla. Zašto nas pravite budalama, pa ako se nešto zna u Srbiji, svaki seljak jeste da proizvodi svinje i da se bavi svinjogojstvom, i o čemu pričamo? Zato bih vam skrenuo pažnju, ekonomske činjenice ne govore u prilog eksploatacije litijuma, jer je budućnost automobilske industrije zasnovana na električnoj energiji i baterijama, pod velikim znakom pitanja i nije logično u momentu kada automobilska idnustrija koja računa sa litijumom je u padu i kada je više nego jasno da niko ne profitira već sada od toga srljati dalje u to i voditi celu državu na pogrešan način. Ja vas molim sledeću stvar, skrećem pažnju, dogodilo se nešto u Srbiji što ne sme da se događa, a u vezi je sa ovom temom, pojačava se represija. Bezbednosno-informativna agencija može da pozove nekog na informativni razgovor ako postoji element ugrožavanja ustavnog poretka. Može da pozove nekog na razgovor ako postoji pretpostavka terorističkih aktivnosti, velikog i krupnog kriminala, ali ne može BIA da poziva Zlatana Kokanovića da bi se informisala kako će aktivisti koji su okupljeni oko nevladine organizacije „Ne damo Jadar“ reagovati, šta će oni raditi. To je sramotno. To nije posao BIA-e i ukoliko bude još samo jedan takav primer, pozvaćemo na odgovornost direktora BIA-e. On to ne sme da radi. To ne sme da radi ni policija. Policija se nadguravala sa aktivistima „Ne damo Jadar“. Isto jedna sramotna scena. U ovoj državi svako ima pravo da kaže šta misli, u ovoj državi svako ima pravo na organizovanje, u ovoj državi svako ima pravo da pruži otpor vlasti svaki put kada proceni da vlast postupa pogrešno i protivno interesu naroda, a kada je u pitanju litijum, vlast je protiv interesa naroda uvela taj projekat i to mora da prestane. Danas na ovom zasedanju imamo jako veliki broj zaduženja. Srbija je već sada prezadužena zemlja i mi smo u nekoj vrsti ropstva i mislim da je ova tačka dnevnog reda smišljena i osmišljena, uključujući i deklaraciju, da se ne vidi šta se krije iza svega ovoga. Dakle, mislim da deklaraciju na jedan vrlo licemeran način potencirate samo da se ne bi video Rio Tinto, samo da se ne bi videlo zaduženje, smo da se ne bi videle te suštinske stvari. Devedesete godine, a dobro poznajem Aleksandra Vučića, su nas podučile sledećoj stvari. Kada god čujete uzavrele emocije, kad god vidite velike reči, kad god padaju velike rečenice, iza toga se valja nešto što ne protivzakonito i nešto što je kriminalno. Aleksandar Vučić i njegova nacionalna politika me podseća na ulogu Bate Živojinovića, ali ne u filmu „Kozara“, „Neretva“ i „Sutjeska“, nego u filmu „Štefica Cvek u raljama života“. Stalno nešto stavlja u izgled, stalno nešto obećava, stalno izgovara rečenice koje ne može da realizuje, stalno govori nešto što je potpuno nerealno. Njegova politika je potpuno impotentna i bolje je da ćuti i da ne sramoti i nas i sebe. Zato vas pozivam, ali sve pozivam na zajedničku aktivnost. Projekat Rio Tinto nije projekat oko kog treba samo ljudi koji su neposredno ugroženi da se okupe. Projekat Rio Tinto najviše, naravno, pogađa Petkovića, Kokanovića i sve te ljude koji su oko Jadra najdirektnije ugroženi. Rio Tinto je projekat od kog zavisi sudbina ove države. Rio Tinto je projekat oko kog moramo da se ujedinimo i objedinimo, i stranke, i nevladine organizacije, i stručna javnost, i cela kritička javnost i da se stvori atmosfera koja je jedina normalna - ili zdravlje i normalan život celog srpskog naroda ili Rio Tinto i vlast Aleksandra Vučića. Ja sam siguran da će u toj borbi preovladati i pobediti interes ovog naroda. Hvala. 

ANA BRNABIĆ: Hvala vam. Zarad istine i poštovanja svih koji se pominju u ovom narodnom domu, mislim, poštovani narodni poslaniče Novakoviću, da se niste ni setili kako se taj gospodin Kokanović zove. Toliko o brizi o tom gospodinu. Dakle, sve vreme ste ga nazivali imenom koje nije njegovo ime. Nazivali ste ga Zlatan, a on je Zlatko ako se ja ne varam. Iz poštovanja prema gospodinu Kokanoviću želela sam da kažem kako se zaista i zove. Reč ima Milenko Jovanov. Izvolite. 

MILENKO JOVANOV: Ja bih se zahvalio kolegi Novakoviću na tome što je potvrdio sve ono što sam jutros govorio. Dakle, on je na kraju ovog zapaljivog govora, za koji je i sam rekao da mu ne treba ništa verovati, da se iza toga sigurno krije neki kriminal, jer čim je tako emotivno i vikanje itd. to je kriminal. To je on rekao, ja ponavljam. Dakle, on je tim govorom na kraju potvrdio moje reči da zapravo nije priča nikakav litijum, nego je priča okupljanja oko pokušaja da se promeni vlast u Srbiji. Kakav litijum, kakva priča? Istu ovu priču, doduše na jednoj mnogo tragičnijoj osnovi, su gurali prošle godine, tako da oni svaki put traže nešto oko čega će da se okupe, danas je to litijum, sutra nešto drugo, prekosutra treće. Međutim, predsednice, mislim da ste i vi morali da reagujete kada čovek koji nam je držao patriotske govore ovde, dva puta u svom govoru srpski narod naziva nacionalnom zajednicom. Znači, Srbi na Kosovu i Metohiji nisu nacionalna zajednica, niti bilo gde drugde na teritoriji Republike Srbije. Najzad, mislim da ste morali da ga opomenete i kada je izneo brutalnu neistinu da je ovde neko doneo odluku o tome da će krenuti eksploatacija litijuma. Ja ponovo kažem građanima da ovo plašenje vas je usmereno na to da se oni politički rehabilituju. Neće oni vas da zaštite, nego sebe da bi mogli da opstanu politički na političkoj sceni pošto su izgubili sve moguće izbore, pošto su obećavali kako će biti gradonačelnici Novog Sada, Niša i ne znam ni ja čega sve, pa su ostali tropa, kao i svaki put i sada, da bi opstali u politici, sada su se okupili oko litijuma i sada vas plaše da će neko da raskopa celu Srbiju itd. Ponovo podvlačim stav vladajuće koalicije i stranke kojoj pripadam, Srpske napredne stranke, neće biti ni ašova u zemlji ukoliko nije sve u skladu sa ekološkim standardima koje traži i EU i više od toga. Dakle, ili će biti ispunjeni svi ekološki standardi ili nikakve eksploatacije neće biti, a eksploataciju su obećali upravo oni u čijoj stranci je bio gospodin Novaković. Oni su doveli Rio Tinto. Oni su im omogućili da sve živo kopaju po Srbiji. Oni su im donosili zakone gde su vezali istraživanje i eksploataciju i 2006. i 2011. godine, dva puta potvrđeno da ko istražuje samo taj može da eksploatiše, tako da kada priča o eksploataciji, govore o sebi. Dakle, još jednom, stav vladajuće koalicije je ili puni ekološki standardi, zaštita države, građana i životne sredine ili nema kopanja. Kraj. To što vas oni plaše, čuli ste i sami, na kraju krajeva, poštovani građani, da je to pokušaj da se stvori jedan široki pokret i stranaka i nevladinih organizacija i pojedinaca, sve ono što smo imali prošle godine, kada su brutalno zloupotrebili smrt dece u „Ribnikaru“. Hvala. 

ANA BRNABIĆ: Hvala. Pravo na repliku, Borislav Novaković. Izvolite. 

BORISLAV NOVAKOVIĆ: Zanimljivo je da ni na jedno suštinsko pitanje koje sam postavio nisam dobio odgovor, niti gospodin Jovanov nalazi za potrebno da ulazi u polemiku. Dakle, rekao sam da proces pregovora oko Kosova i Metohije ide načinom na koji dajemo sve, a ne dobijamo ništa. Odćutali ste. Rekao sam da je nedopustivo da se pojačava represija u državi i da BIA poziva Zlatka Kokanovića, ili bilo koga drugog, na informativne razgovore samo zato što se organizovao da bi branio svoju porodicu, svoje zdravlje i normalan život u Jadru. Prećutkujete, jer nemate odgovore. Prećutkujete da je proces uvođenja Rio Tinto i formalizovanja njihovog dolaska i eksploatacije, ne samo istraživanja, poodmakao i da potpis koji ste stavili pre tri dana obavezuje i da će voditi u pravcu, hteli vi to da priznate ili ne, pre ili kasnije, prema vašem pokušaju da ono što je sada istraživanje, postane eksploatacija litijuma. Ja vam kažem, ne zanosite se i nemojte lagati narod o tome da će biti primenjeni najviši ekološki standardi, jer i kada kažete najviši ekološki standardi, vi niste rekli da će biti sačuvana priroda u Srbiji, niste rekli da će Srbija moći normalno da proizvodi voće i povrće i da, kao što do sada imamo najveći izvoz od 4 milijarde upravo kao proizvođači zdrave hrane, da će takva situacija ostati i u buduće. Čak i da se primene najviši ekološki standardi, to ne znači da priroda neće biti zagađena. To ne znači da nećemo imati ekološke posledice koje će biti vrlo loše, to samo znači da će biti primenjeni oni standardi koji su moguće, a da se pritom ne dovede u pitanje profit, da se ne dovede u pitanje ekonomska održivost onoga ko je došao da eksploatiše litijum. Zato nas nemojte zamajavati tim stvarima. Hvala. 

ANA BRNABIĆ: Hvala. Reč ima narodni poslanik Milenko Jovanov. 

MILENKO JOVANOV: U svakom slučaju, ono što je takođe rečeno, ali hajde kad me već pita, rekao kako je Zajednica srpskih opština jedna obična nevladina organizacija, bez ikakve nadležnosti itd, a što onda ne daju kad je tako? Što onda ne dozvoljavaju da se formira ako je sve to tako jedno veliko ništa? Šta im je teško da formiraju jedno veliko ništa i završe sa tim? Dakle, mi imamo sada u našoj zemlji ponovo nipodaštavanje nečega što ide u korist našem narodu na Kosovu i Metohiji ili kako je kolega govorio nacionalnoj zajednici Srba na Kosovu i Metohiji, jer nacionalna zajednica, znate, može postojati samo kao nekakva manjina, jer to je izraz koji je pokupio iz statuta AP Vojvodine, jer tamo postoje nacionalne zajednice, da se ne bi uvredile nacionalne manjine, eto da vam kažem odakle taj termin. E, sad ako on Srbe smatra nacionalnom manjinom na Kosovu i Metohiji, to mnogo govori o njihovoj politici. Što se tiče zastave sa svinjskom glavom, to je zastava tribala, nema veze sa Obrenovićima, nego sa Karađorđevićima, ali hajde da ne ulazim u to, čovek je marksista, to se tamo u marksizumu verovatno nije nalazilo, tamo se verovatno nipodaštavajuće Marks misli i o jednima i o drugima, tako da to nije ni bitno. Ali, ja ponovo govorim, vi ste sada čuli, svi ekološki standardi i dalje znače uništenu životnu sredinu. Ali, kako? I drugo, nude nam poljoprivredu, kao valjda čistu ekološku granu proizvodnje. Ali, ja vas sada pitam, evo, poštovani građani preslišajte se sami, kad ste čuli poslednji put da neko ide da kopa kukuruz ili se baca hemija da se unište korov? Kad ste čuli poslednji put da neko ide da kopa, ne znam, krompir ili vinograd ili bilo šta drugo? Nema više okopavanja, nema više toga, sve je hemija. Pa, gde završava ta hemija? Pa, u zemlji. A gde iz zemlje? Pa, u vodi. Ko je potrovao srne u ataru Banatskog Velikog Sela, na primer? Pa, poljoprivrednici. Kako? Pa, tako što su bacali nasumično otrov da bi uništili glodare. Gde ste bili vi Zeleni, zainteresovani za ekologiju, da se bunite, da protestujete? Nigde nikad, nigde nikad, nigde nikad. Dakle, 80 hiljada pčela su isprskali pretprošle godine, 80 hiljada pčela uništili i šta s tim? I to je ta vaša čista ekologija, i to je čista proizvodnja? Nemate pojma ni o čemu. Građani, osim što vas plaše, ovde vam predavanja o tome kako funkcioniše ruda, znači, rudarenje, rudarstvo drže nesvršeni student, čovek bez zanimanja, marksista i ja više ne znam ko. Dakle, dajte više da razgraničimo to da nama ovde niko nije stručno rekao šta je problem, nego ponavljaju političke floskule u nadi da ćete vi da se uznemirite, a da će oni to da iskoriste tako što će napraviti ponovo neki blok i onda valjda ponovo tražiti izbore, na koje neće da izađu ili na kojima će da izgube, svejedno, znaju bar šta će da im se desi. Hvala. 

ANA BRNABIĆ: Hvala. Idemo dalje. Reč ima narodni poslanik Snežana Paunović. 

BORISLAV NOVAKOVIĆ: Replika.

ANA BRNABIĆ: Zaista, nije vas spomenuo, dakle, replika na repliku. Izvolite, gospođo Paunović. 

SNEŽANA PAUNOVIĆ: Hvala, predsednice. Poštovana gospodo ministri, uvažene kolege, pre svega građanke i građani Srbije, ja ću probati da govorim o ovom tako čuvenom dnevnom redu koji smo bezbroj puta pomenuli. Ja sam čak juče čula preciznu minutažu koliko je trajalo moje čitanje dnevnog reda, neko od kolega je rekao 13 i po minuta i verujem da je to skoro pa tačno. Šteta je što, ako su već merili vreme koliko je trajalo to čitanje, nisu bar čuli šta sam pročitala, shvatili bi da je ovo jedan dnevni red vredan pažnje u punom kapacitetu te reči i da od tačke 35, ako se ne varam, imamo izveštaje iz 2022. godine koji nisu stigli u plenum. Zašto? Zarad građana Srbije ovo govorim, sigurna sam da u sali svi znamo šta se zapravo dogodilo. Dogodio se, nažalost, „Ribnikar“, dogodilo se, nažalost, da smo imali sednicu koja je trajala skoro mesec i po dana, ako se ne varam, u kojoj smo govorili o svemu, samo ne o najvećoj tragediji Srbije, onda se dogodio zahtev za hitnim vanrednim izborima, koji je na kraju ispunjen i mi zato imamo bar 20. tačaka na ovom dnevnom redu koji su zaostali i nisu stigli da u prošlom sazivu, prosto, nisu stigle da budu obrađene na taj način. Dakle, niste napravili nikakvu grešku. Nažalost, ovo je moralo da u jednom trenutku dođe na plenarnu sednicu, posle obrade Odbora za finansije. Ali, ono što jeste najvažnija tačka i tu se sa predsednikom Vlade potpuno slažem, jeste Deklaracija o zaštiti nacionalnih i političkih prava i zajedničkoj budućnosti srpskog naroda, iz kog god ugla je tumačili. Ja moram da konstatujem da je trebalo da se zamislimo nad diskusijom kolege Balinta juče, koja je bila vredna svakog respekta, sa pozicije našeg kolege, ali pre svega pripadnika mađarske nacionalne manjine, rekao nam je nešto čega ćemo se, bojim se, setiti kasno, tako nam se davno obraćao i Arčibald Rajs, danas ga citiramo, ali bez efekta. Iskoristili smo ovu deklaraciju da kažemo da smo nekad veći, nekad manji Srbi, ali ono što mi je simpatično, što je propustio i kolega Milenko Jovanov, to je da kod, čini mi se, poslednjeg govornika, gde se govori o Zajednici srpskih opština i o statutu Zajednice srpskih opština razgovaramo kao o nekoj nevladinoj organizaciji. To je nacrt koji je dala tzv. Država Kosovo. Bilo bi dobro tražiti od koleginice Danijele Vujičić, koja je bila u timu za izradu statuta, ako se ne varam, i još uvek je, doduše, brutalno napadnuta od strane te pojave od Kurtija, da nam kaže kako to suštinski po proceni države Srbije, koja ima ambiciju da zaštiti svoje građane u svojoj južnoj srpskoj pokrajini izgleda, da ne bismo bili prinuđeni da onda citiramo tu papazjaniju koju pokušava da nametne Priština kao nekakvo idejno rešenje za Zajednicu srpskih opština, koja u potpunosti se sa vama slažem, gotovo sam ubeđena da nikad neće formirati. Ali, to ne menja situaciju da je ona za Srbe na Kosovu i Metohiji jako važna i da mi od toga ne možemo da odustanemo. Burna je bila ova rasprava u protekla dva dana, iako na sve teme, osim na one o kojima bi trebalo da razgovaramo, koje se nalaze na dnevnom redu, uz izuzetak određenih kolega koji se jesu suštinski bavili ako ničim drugim, ono bar ovom deklaracijom. Iskorišćeno je vreme da se napadnu ljudi, čak koristite vreme da tumačite i ono što kao reakciju kažemo. Ja kada sam se jutros javila da repliciram, to sigurno nije bilo da bih zaštitila gospodina Dačića, to je bilo da probam da ukažem da nije dobro negativno, ponižavajuće i uvredljivo govoriti o zemljama koje su se pokazale kao krajnje prijateljske u jednom istorijskom momentu za državu Srbiju. Dakle, sigurni budite da ozbiljan procenat mojih kolega ne bi uspeo da me dovede u situaciju da branim bilo koga pojedinačno iz SPS od vas i vaših optužbi, tim pre što čak i kad se poprisetite toga koje smo spomenike tačno pravili, kome, kako, kad se setite da iza mene na moje veliko zadovoljstvo sedi unuk Slobodana Miloševića, meni to ne smeta, ja to doživljavam kao izazov za sve vas, da jednog dana kada ne budete, ne daj Bože, živi ili politički aktivni, imate svoje naslednike u ovom domu i da ih ne bude sramota od onoga što ste ovde rekli. Ova zgrada pamti svaku izgovorenu reč i ko o tome nema svest, ima najveći problem u svom poslaničkom mandatu, svejedno je da li jedan ili ih je bilo 15. Tako je ova zgrada zapamtila i još jedan paradoks koji očigledno ne znaju ni ovi koji su skloniji toj komunističkoj ideji, ni ovi koji su skloniji četničkoj, a to je da je postojao neki komunista sa Ravne Gore koji je glasao protiv statuta iz 1974. godine. I to je izgovoreno u ovoj sali. Ali, ono što se nikada nije desilo, a takođe je izgovoreno u ovoj sali, i to malopre, pre pauze, to je čuvena rečenica da je neko 1992. godine hapsio pripadnike bošnjačke nacionalne manjine zato što su rušili Miloševića. E, to nije tačno. Dešavalo se hapšenje, to je tačno. Godine 1991, i to je tačno, ali ne zato što su rušili Slobodana Miloševića, nego zato što je organizovan referendum sa pitanjem prema Bošnjacima, u to vreme muslimanima, ali ja ću poštovati promenu naziva, da li su za potpunu političku i teritorijalnu autonomiju Sandžaka sa pravom priključenja nekoj od bivših republika SFRJ. Dakle, gospodo, kako god da je zastrašujuće delovalo to hapšenje, a verujem da jeste, nije to bilo pitanje političkog obračuna nego zaštite države. Meni je jako žao što danas u ime bošnjačkog naroda ovde ne govori jedan čovek koji je o tome znao mnogo. Gledam uvaženog ministra Zukorlića. Da vam je otac živ, bilo bi ga sramota od nekih stvari koje su danas izgovorene. Sigurna sam. Kao što sam sigurna da je sramota ozbiljan procenat Bošnjaka koji žive i u Srbiji i van nje. Kao što sam sigurna da određenu dozu stida osećaju i Srbi koji žive i u Srbiji i van nje zbog svega onoga što se od strane Srba čulo u ovom parlamentu. U pravu je potpuno ministar Vulin kada kaže da nije uvek vezana nacionalna pripadnost za versku. U pravu je da mi imamo obavezu prema Srbima koji su živeli u Albaniji, pa su na silu morali da promene svoja imena, jer je takav zakon bio u vreme Envera Hodže. Koliko je tih porodica? Koliko je Srba koji danas nose albanska prezimena i imena, jer tako mora? Koliko je Srba u Makedoniji koji su odlukom posle otcepljenja Severne Makedonije morali da takođe dodaju, umesto ić kao prezimena, ono njihovo meko k ili kako se zove. To su sve Srbi o kojima govori ova deklaracija koju su neki razumeli tačno onako kako im je odgovaralo - kao velikosrpsku ideju ili trasu ili put. Uopšte nisam u stanju da citiram, ali sam u stanju da se setim na kakve sam sve komentare naišla u proteklih nekoliko meseci u odnosu na državu Srbiju, pa ako hoćete i na vladajuću većinu ili na pojedinačno bilo koga od nas. Mislim da uprkos tim političkim razlikama koje postoje, nekakvim delovima tekstova koji su izostavljeni ili zarezima koje bi neko dodao, imamo jednu moralnu obavezu da u ovom trenutku stanemo svi iza ovakve deklaracije. Obavezuje nas na to sve ono što će se događati sutra, a sutra će imati ozbiljan izazov za Srbiju i srpski narod u to sam gotovo sigurna. Pozivali smo se, kritikovali, ja mislim da je najkritikovaniji sporazum bio Dejtonski sporazum još onomad kada je donet i od strane onih kojima je obezbedio Republiku Srpsku. Nisu ga do kraja razumeli. Godine su definisale šta je to tačno značilo za Srbe u Bosni i Hercegovini. I ne bi bilo dobro da nam se nastavi praksa da uvek mora da prođe po 15, 20, 30 godina, pa da mi shvatimo šta neki dokument znači, a da ga na dnevnom nivou kritikujemo krajnje politikanski. Ono što takođe ne mogu da razumem je da se niko nije odvažio da kaže – da, užasno je važna tačka 3. - Predlog zakona o izmeni i dopuni Zakona o posebnim uslovima za realizaciju projekta izgradnje stanova za pripadnike snaga bezbednosti. Tim pre me čudi da smo imali, nažalost, pre samo tri dana u sred Srbije ubistvo policajca od strane albanskog teroriste sa Kosova. Malo pre toga napad na žandarma ispred ambasade ponovo u po bela dana u sred Beograda. Šta smo to, gospodo, prevideli kada se bavimo perifernim stvarima? Šta to, gospodo, pokušavamo da uradimo, za račun koga, mene tačno zanima, kada krenemo da namećemo tu temu litijuma kao da smo svi koliko nas je ovde iz vladajuće većine, pa plus pristalice, uzeli po jedan ašov i krenuli, kako neko reče, da preoremo Srbiju? Šta se to događa da nismo sebi dozvolili luksuz za budemo toliko civilizovani, pa da sačekamo da o toj temi razgovaramo nakon stručne javnosti, a definitivno će se desiti i neki razgovor koji će biti na nivou, pre svega, onih koji sebe smatraju ili imaju pravo da sebe smatraju stručnjacima, a ne na nivou nas koji sedimo ovde, pa se pre podne vidimo kao roze, popodne kao zeleni, uveče kao levi, a u međuvremenu kao lavovi? Nije zabranjeno da svako od nas doživi sebe čak i kao lava. Zabranjeno je da pod utiskom sopstvenog duha lava nameće džunglu kao narativ. To je zabranjeno. Zabranjeno je prisvajati ideje, zabranjeno je prozivati brutalno ljude bez argumenata. Zabranjeno je pričati nebuloze samo da bi stekli neku popularnost ili zato što vam je neko istraživanje reklo da je trenutno najvažnija tema koja će srušiti ovu vlast ili bilo koju drugu vlast zapravo iskopavanje litijuma o kome mi se čini da je mnogo rano počela priča. Ako i nije počela rano, onda je počela prilično kasno, jer levitira negde u vazduhu već 20 godina, ako sam dobro zapamtila, sve navode onih koji pamte to možda bolje nego ja. Kako god, naučio me je pokojni Milutin Mrkonjić da nikada ne treba kritikovati infrastrukturne projekte kakvi god oni bili, zato što je važno graditi svoju zemlju i zato što svaki put, svaki auto-put, čak i lokalni put sa svojom izgradnjom može da doprinese razvoju države i budžetu sopstvene države. Zato i kad se setimo koliko je kredita na dnevnom redu, kako reče neko od kolega, uglavnom ućutimo jer valjda znamo kolika je važnost deonice Ruma-Šabac-Loznica. Valjda znamo koliko je važno i u onom kontekstu koji se opet oslanja na ovu deklaraciju i na saradnju sa Republikom Srpskom. Valjda znamo da to nije za kritiku onoliko koliko bi nam politički bilo važno da prikažemo građanima Srbije plašeći ih pritom nekim pričama koje su, čini mi se, bez bilo kakvog uporišta. Konačno mi na ovoj sednici biramo i guvernera Narodne banke Srbije i predsednika Fiskalnog saveta. Imali smo Odbor za finansije na kome se malo sadržajnije govorilo, moram da priznam, pa su kolege koje su prisustvovale Odboru setile se da imamo ove dve tačke na dnevnom redu. Gospođo Tabaković imate punu podršku SPS, ali ne zato što sad pripadate SNS, pa mi po svaku cenu hoćemo da podržimo to, nego zato što ste i na tom Odboru, a čini mi se, bezbroj puta govorili o tome šta ste zatekli i koliko je bilo teško održati stabilnost. Neko vas je od kolega poslanika pitao na tom odboru – a šta smo mi nasledili 2000. godine? Ostala sam dužna na odgovor, to zahvalite Arsiću, nije mi dao reč. Niste vi nasledili, gospodo ,2000. godine ništa, 2000. godine ste oteli. Nasledila je Jorgovanka Tabaković koja je posle legitimnih izbora dobila poverenje ove Skupštine da bude guverner Narodne banke, a neki od vas su, istini za volju, ne svi, ako se sećate, a trebalo bi, sa kalašnjikovim ušli u Narodnu banku Srbije. To nisu nasleđivanja, to je otimačina. Tu je krucijalna razlika između onoga što radimo danas, onoga što se radilo tada. Neko se bori da građanima Srbije objasni koliko se trudi da unapredi kvalitet njihovog života, a neko bi i danas na bazi parola, potpomognut nekim novcem koji očigledno ulazi spolja, da dođe ponovo na vlast sa kalašnjikovim ili bez njega. U konkretnom slučaju malo mi izgleda kao da sad više kalašnjikov nije tema, nego nešto što bi trebalo da zaustavi neki ašov, na primer. Ja ne znam, ne razume se u to, kao što se ne razumem ni u ekologiju, kao i većina vas koji ovde objasniste sto puta šta piše u programu SPS-a. Postoje ljudi koji se time bave, a postoje i ozbiljni ljudi koji se ne bave onim što dobro ne izuče i ne saslušaju ljude koji o tome više znaju. To je jedini preduslov da se u ovoj sali raspravlja argumentovano. Sve bez toga su jeftine optužbe i targetiranje. Ja to potpuno razumem i kada se određene kolege pozovu na svoju levičarsku stranu. Ovde neko ima svest, ako niko drugi ono bar oni istražitelji da postoji jedan procenat bivših socijalista koji možda apstinira i ne glasa Socijalističku partiju u ovom trenutku, ali 100% tvrdim da takvi ljudi neće krenuti za svima vama koji ste otišli ni u levo, ni u zeleno, ni u narandžasto, zato što imaju jedan poseban odnos prema crvenom i zato što nemaju tu dozu opterećenja trenutkom političkim, jer su isuviše pismeni da bi se time bavili kao nekom najvažnijom temom koja se događa. Konačno da završim sa onim što se nekako pokazalo se na ovoj sednici bilo najvažnije, ali ne znam zašto, kaže spomenik Draži Mihajloviću. Ne radi se o spomeniku nego o spomen sobi. Drugo, ja da pripadam ljudima koji su poštovali lik i delo gospodina Draže Mihajlovića ne bih potencirala tu njihovu bruku da se njegovim likom i delom bave socijalisti ili komunisti. Treće, čestitala bih na tom iskoraku koji ruši one barijere između Srba koje su bile nametnute. One istorijske podele koje su bile više nego glupe i koje i danas neko neguje samo zato da bi kao pojedinac malkice više profitirao u odnosu na onog drugog nekad politički, ali iza toga politički uglavnom stoji i ono materijalno. Dakle, uvažena gospodo, kao ozbiljni narodni poslanici trebalo bi da prepoznamo momenat u kome se nalazi država Srbija, pa ako hoćete i momenat u kome se nalazi ceo svet, jer se sve to malo reflektuje i na nas, pa da neke odluke donesemo neopterećeni ideološkim razlikama, neopterećeni političkim profitom i iznad svega bez zloupotrebe kakva se dogodila na temu tragedije u Srebrenici koju sada neko pokušava da i u parlamentu Srbije predstavi na onaj način na koji je to nedopustivo. Osudili smo zločin, ali genocida nije bilo. I to u srpskom parlamentu ne može da kaže niko. Kao što mi ne možemo na glas da kažemo ni kada pređemo granicu da ste nam ubijali ljude i u Hrvatskoj i u Bosni i Hercegovini. To se tamo smatra normalnim, a ovde očekujete da vam još zaštitimo prava zato što govorite kao naslednici rušioca Ustava Srbije. Pročitala sam šta ste radili 1991. godine. Nemate drugu agendu ni danas, samo vas je manje. Jedino kada ste bili mirni, gospodo, to je bilo kada vam je predsednik partije bio ministar u Vladi i to onoj Vladi koja je trgovala upravo nacionalnim identitetom i suverenitetom, koja trgovala glavama predsednika države u to vreme i koja je tako došla na vlast. Hvala. 

ANA BRNABIĆ: Hvala. Samo da potvrdimo mandate novim narodnim poslanicima. Pošto su se stekli uslovi, da konstatujemo mandate narodnim poslanicima za upražnjena poslanička mesta. Uručeno vam je Rešenje Republičke izborne komisije o dodeli mandata narodnim poslanicima. Uručen vam je takođe Izveštaj Odbora za administrativno-budžetska i mandatno-imunitetska pitanja, koji je utvrdio da su se stekli uslovi za potvrđivanje mandata narodnim poslanicima. Na osnovu rešenja Republičke izborne komisije, izveštaja i predloga Odbora za administrativno-budžetska i mandatno-imunitetska pitanja, a shodno članovima 134. i 135. Zakona o izboru narodnih poslanika, konstatujem potvrđivanje mandata narodnim poslanicima Ljubinku Đurkoviću i Edinu Numanoviću. Čestitam narodnim poslanicima na izboru. Molim da se pripreme za polaganje zakletve. Poštovani narodni poslanici molimo vas da saglasno članu 17. Zakona o Narodnoj skupštini pristupite polaganju zakletve. "ZAKLINJEM SE DA ĆU DUŽNOST NARODNOG POSLANIKA OBAVLJATI PREDANO, POŠTENO, SAVESNO I VERNO USTAVU, BRANITI LJUDSKA I MANJINSKA PRAVA I GRAĐANSKE SLOBODE I PO NAJBOLJEM ZNANJU I UMEĆU SLUŽITI GRAĐANIMA SRBIJE, ISTINI I PRAVDI." Molim vas da potpišete tekst zakletve. Dozvolite mi da vam u ime Narodne skupštine Republike Srbije i u svoje ime čestitam na izboru za narodnog poslanika i da vam poželim uspešan rad u tekućem mandatnom periodu. Hvala vam. Gospodine Arsiću javili ste se. Kojim povodom? Prijavili ste se za reč ili ne? Kojim povodom? Da li ste bili pomenuti? 

VEROLJUB ARSIĆ: Koleginice Paunović, znate, jako je degutantno i zato sam izbegao da vam dam tada reč, da nam o demokratiji pričaju oni koji su upadali u Narodnu banku i sa kalašnjikovima i sa čarapama preko glave. Jako je degutantno da nam o demokratiji, izbornoj krađi i diktaturi pričaju oni koji su upadali ne samo u Narodnu banku, nego i u Narodnu skupštine Republike Srbije, tadašnje Savezne Republike Jugoslavije. Nikada neću da razumem zbog čega su palili zgradu. Ajde što su jurišali da je osvoje, ali su je palili. Valjda zbog glasačkih listića da bi na silu bio priznat rezultat koji se nije desio na izborima. Uvek ću to da ih podsećam kako oni vide demokratiju, kako vide simbole demokratije, kakav odnos imaju prema demokratiji, a videli smo kakav odnos imaju prema Srbiji, prema srpskom narodu 12 godina dok su bili na vlasti i nažalost i 12 godina posle gubitka vlasti ne vidim da su se nešto promenili i njihov odnos i prema Srbiji i prema građanima Srbije, a i najtragičnije prema pripadnicima srpskog naroda. 

ANA BRNABIĆ: Hvala. Reč ima narodni poslanik Dragan Đilas. Izvolite. 

DRAGAN ĐILAS: Hvala. Ne osećam se dobro pa nisam u stanju da sedim u sali sve vreme trajanja ove sednice. Čujem da su pojedinci iskoristili moje odsustvo da iznose laži o meni. Na primer, kako imam kuma koji je prodao zemljište Rio Tintu iako to nije tačno. Upozorio sam vas da ću na laži o meni odgovarati istinom o vama, a ja sam čovek koji govori istinu i ispunjavanja obećanja. Dakle, imam dosta kumova, ali niko od njih nije kriminalac, ni ubica. Nikome se sinovi ne bave organizovanjem prostitucije. Niko nije u vreme kada sam bio vlast od pljeskavičarnice na Zelenom vencu došao do vila po Dedinju, privatnih aviona, rođendana u Veneciji koji košta milion evra, a bogami, niko od mojih kumova nije ni pozivao u rat, na ubijanje pripadnika drugih naroda, niti je zbog njegove politike bilo koja majka obukla crninu. Niko nije pozivao na iseljavanje ljudi druge nacije i vere. To su kumovi Aleksandra Vučića, gospodo, a ne moji. Pogrešili ste. Da ja imam supružnika koji je pare zarađivao noseći novac koji se opere u kladionicama klijentima i da sam podnosio zahtev da se odreknem državljanstva svoje zemlje, ne bih ušao u ovu salu. Novoj Zorani Mihajlović SNS, ministarki Handanović to očigledno nije problem. Nije problem ni urušavanje energetskog sistema zbog čega će odgovarati i ona i Zorana Mihajlović. To da je planirano da uvozimo u ovom periodu 40% struje je besmislica. A jeste li planirali da imate više desetina iskakanja termoblokova u poslednja dva meseca? Jeste planirali i da ugalj koji se doprema u TENT bude katastrofalnog kvaliteta, zbog katastrofalnog stanja u Kolubari? Koliko ja vidim, vi planirate da EPS skroz devastirate, pa i njega da prodate strancima za neke smešne pare, kao što sve radite po Srbiji. Prekjuče je Fijat počeo proizvodnju električnih automobila u Kragujevcu. To je odlična vest za Srbiju. Događaju je prisustvovao i Aleksandar Vučić, naravno. Da nisu Tadić i ona njegova mrska Vlada doveli Fijat u Kragujevcu, u dogovoru koji su naprednjaci godinama napadali, prekjuče Aleksandar Vučić ne bi imao čemu da prisustvuje, jer Fijata u Srbiji ne bi ni bilo. Ni Tadić, ni bilo ko drugi, ne bi mogao da dovede Fijat da 2000. godine nije došlo do promena u Srbiji i da Vlada Zorana Đinđića, Vlada pre svega Demokratske stranke i Demokratske stranke Srbije, nije u razorenu zemlju uvela red, uspostavila ponovo pravosudni sistem, vratila zaostale penzije, dečje dodatke, staru deviznu štednju, povećala plate koje su bile bednih 100 i nešto maraka, započela obnovu energetskog sistema, vratila Srbiju u UN, vratila nas na mapu civilizovanog sveta. U takvu katastrofu iz koje je Đinđićeva Vlada morala da nas izvlači, doveli ste nas vi, koji ste i danas vlast. I tada, dok ste nas vodili ka propasti, i sada, kada radite isto, sakrivali ste se iza patriotizma. Tada ste nas pozivali da se okupimo oko Slobodana Miloševića, jer je on jedini garant opstanka Srbije. Ne znaju ovi mlađi, i tada su bili karavani autobusa, slike velikog vođe, govori i obećanja. I znamo kako je završio. Danas nas pozivate da se okupimo oko Aleksandra Vučića i aboliramo ga za sve loše što je činio i još uvek čini srpskom narodu i građanima Srbije. Naravno, na to nećemo pristati. Da, smatramo da je potrebno narodno jedinstvo oko nacionalnog interesa. Da, smatramo da treba da se napravi nacionalni konsenzus oko strateških tema. Godinama govorimo da od naših podela korist imaju oni koji nam ne žele dobro, ali nećete da nas čujete. Predlagali smo zajedničku deklaraciju o Kosovu pre dve godine, Akademija, SPC, univerziteti, političke organizacije, da svi zajedno formulišemo minimum ispod koga nećemo ići. Odbili ste. Predlagali smo da zajedno donesemo neke zakone koji bi bili za sveopšte dobro, nemaju veze sa politikom, o alimentacionom fondu i roditelj-negovatelj. Odbili ste. Umesto da ste pozvali Akademiju nauka, univerzitete, da sastave predlog deklaracije, da su se u definisanje teksta uključili SPC, predstavnici našeg naroda iz drugih zemalja, političke stranke, kako vlasti, tako i opozicije, vi ste pozvali Milorada Dodika, Dodika, koga kao mečku vodate po vašarima i zarad političkih poena na brzinu sastavili deklaraciju dve stranke, gospodo, SNS-a i SNSD-a i ponudili je kao svesrpsku. Pozvali ste Dodika, čoveka koji je 17. decembra učestvovao u organizovanju krađe izbora, dovodeći birače iz Republike Srpske da glasaju na mestima gde ste im pre toga obezbedili lažna prebivališta. Lažna, jer ti ljudi u Beogradu ne žive. A 1. juna, kada je Vučić zaključio da mu nisu potrebni autobusi, onda je Dodik sam, po nalogu svog šefa, došao u Beograd i javno glasao na lokalnim izborima, iako je jasno da on u Beogradu ne živi, osim ako ne mislite da Republiku Srpsku vodi iz Beograda zumom ili skajpom. Time ste još jednom uvredili građane Srbije, posebno Beograd. Zato ovo nije Deklaracija o nacionalnim interesima srpskog naroda, ovo je papir iza koga treba da se sakriju korupcija, kriminal, izdaja nacionalnih interesa Aleksandra Vučića i SNS-a, da se sakrije odluka da se u Srbiji vadi litijum koji ne može da se vadi u Nemačkoj, da se sakrije da su od Srba po kupovnoj moći u Evropi siromašniji samo stanovnici Albanije, Makedonije i Bosne i Hercegovine, da se sakrije da smo pre deceniju bili na 41% od prosečne kupovne moći u EU i da je tada na tom nivou bila i Crna Gora, da je Bugarska tada bila ispred nas samo 5%. Danas je Crna Gora ispred nas 5% i oni su na 51% evropskog proseka. Mi smo na 46%. Bugari su na 64% prosečne evropske kupovne moći. Bugari su 18% ispred nas. Rumunija ima skoro duplo veću kupovnu moć od Srbije, a kada su Vučić i Dačić uzeli vlast 90-ih bili su nebrojeno puta slabiji od nas. Deklaracija treba da sakrije činjenicu da su nam se obrazovni i zdravstveni sistem raspali i da se održavaju samo na ogromnom entuzijazmu nastavnika, profesora, medicinskih sestara i lekara, da nam 75.000 ljudi godišnje ode iz zemlje, da imamo najveću inflaciju u Evropi, da imamo najveću stopu korupcije, uz Rusiju i Bosnu i Hercegovinu u Evropi, da sakrije da se u Srbiji rađa četvrtina beba manje nego pre 20 godina i treba da sakrije nešto što ni vaši mediji ne mogu sakriti, da ste obećali strancima da će se u Srbiji kopati litijum, da ste pred prošle izbore slagali birače tvrdeći da se to neće desiti, a nigde u Evropi se ne kopa litijum, osim u Portugalu, gde je Vlada zbog toga pala. Nema primera da bilo gde postoji tehnologija koja omogućava vađenje litijuma bez posledica po zdravlje ljudi. Kada vidimo u Nemačkoj ili Finskoj da su počeli da kopaju i da postoji takva tehnologija, onda mi u Srbiji možemo ne da počnemo da kopamo, nego da razmišljamo. Jer da bi bilo šta radili, moramo da imamo državu koja nije korumpirana, u kojoj kad zvaničnici nešto obećaju, to se i desi, a Srbija danas nije ni blizu toga. Zato srpski narod i građani Srbije neće litijum ni u Jadru, ni u Valjevu, ni bilo gde drugde. Izgleda da poruke sa protesta i tu poruku koja glasi kratko i jasno "Nećete kopati" još uvek niste čuli, ali čućete. Tebe će Laki da iskopa, ne brini ništa. Vi sakrivate istinu i zato nam nudite masku za vaše protivustavno delovanje, za vašu diktaturu prostakluka, nemorala, mržnje, nasilja, straha i prevara. Narodu dajete zastave i sabore, sebi pozicije i milijarde, strancima novac, teritoriju, bogatstva i zemlju. Problem ovog dokumenta i u delovima gde je dobar je to što sve što radite radite suprotno onome što ste napisali. Navodite u dokumentu da pravnim, političkim, ekonomskim i drugim sredstvima moraju biti zaštićeni Srbi na Kosovu i Metohiji. Kako su zaštićeni? Tako što se iseljavaju u hiljadama, tako što je Prištini dato sve što je tražila, tako što su najveći zaštitnici i branioci srpskog naroda na Kosovu i Metohiji Milan Radoičić i Zvonko Veselinović postali najbogatiji Srbi, posle predsednika, naravno. Navodite u ovom dokumentu da je potrebno poštovati ispunjavanje preuzetih međunarodnih obaveza. Pa što ne kažete narodu koje je sve međunarodne obaveze Vučić preuzeo? Šta je sve obećao u ime Srbije i naroda? Što ne kažete da je obećao ispunjavanje francusko-nemačkog sporazuma i da je obećao Nemcima i Britancima ne samo iskopavanje, već i preradu litijuma i bora? Dokumentom se predviđaju mere u cilju očuvanja i negovanja srpske kulture i srpskog jezika. Gde primenjujete te mere? Da li više na Pinku ili na Hepiju? Da li se mere primenjuju širenjem nemorala, nepristojnosti i laži, tako što su omiljeni gosti na tim televizijama Dijana Hrkalović i Koluvija sa novim nacionalnim proizvodom? Navodite u dokumentu porodične i tradicionalne vrednosti, kao temeljne vrednosti srpskog društva. Koje to vrednosti, gospodo, proklamuju vaši ministri i mediji? Da li su to vrednosti koje proklamujete kada žena koja je radila kao podizačica slušalice u centrali Srpske radikalne stranke gospođa Irena Vujović, sa diplomom, naravno, "Megatrenda", nju postavite za ministarku i potpredsednicu Vlade i kada ona obilazi narod u "šanel" patikama od 1.800 evra i sa narukvicom od 6.200 evra? Ili radite kad se useljavate u stanove na Vračaru, u kojima je kvadrat 5.000 evra, kao ministar Vesić, za koga vaš gradonačelnik, ne ja, vaš gradonačelnik Aleksandar Šapić tvrdi da kupuje novinare i ima podršku gej lobija? Da li je tradicionalna vrednost gostovanje na televizijama osuđenih kriminalaca i narko dilera, poput Kristijana Golubovića da objasni kako je najlakše ubiti čoveka? U dokumentu se zalažete za poljoprivredu. Jel onu poput „Jovanjice“ za koju predsednik uporno tvrdi da ne zna gde je, ali zna da tona marihuane nije ništa? Pozivate na sabornost. Koga? Nas koje godinama nazivate fašistima, teroristima, ljudima koji rade za Kurtija, ustaše, kojima upravlja zapad, koji će da izazovu građanski rat i koji žele da se prolije srpska krv, i to samo zato što govorimo istinu, a istina je da ćete nas na ovoj sednici zadužiti za nove milijarde evra. Istina je da ćete iz Fiskalnog saveta izbaciti dr Pavla Petrovića i umesto njega staviti čoveka koji se nikada makro ekonomijom nije bavio, čime ćete uništiti poslednju nezavisnu instituciju koja pokušala da bar donekle zaustavi Sinišu Malog, naprednjačkog Mlađana Dinkića. Činjenica je da ćete ponovo izabrati gospođu Jorgovanku Tabaković za guvernerku, koja je to nikada kao visoki funkcioner SNS-a po zakonu nije smela da postane i koja je vodila NB u vreme kada smo postali rekorderi po inflaciji u Evropi. Istina je da ćete na ovoj sednici povećati pretplatu za RTS iako ste obećali da ćete je ukinuti. Istina je da lažete ovaj narod besomučno, svaki dan, bez obzira o kojoj se temi radi. Istina je i da ste porazili građane Srbije davanjem lažnih obećanja, otimačinom i pljačkom državne imovine, uzurpiranjem i zloupotrebom javnih funkcija, ogromnim zaduženjima. Vi to ne smatrate grehom ni pred Bogom koga često pominjete, a pogotovo ne pred narodom, pred budućim generacijama. Porazili ste poštenje, vaspitanje, slobodu, stvaralaštvo i kritički duh. Drsko i cinično ste omalovažili javnu debatu jer mislite da ništa ne sme da ugrozi vaše privatne interese. Zato umesto debate uvek nudite rafale uvreda, parole mržnje, pokliče besa i agresije. Nacionalno jedinstvo je potrebno, ali nije moguće dok su na vlasti oni koji zemlju vode u propast optužujući za sve što oni rade narodu strane službe i domaće izdajnike. Zbog svega što danas proživljavamo pozivam sve Srbe gde god da su, sve građane Srbije da se okupimo ne oko teksta ove naprednjačke stranačke deklaracije nego oko ovog teksta koji držim u ruci, oko Ustava Srbije, da se okupimo oko odbrane naše zemlje, smenimo lažne patriote, korumpirane moćnike koji zarad opstanka na vlasti i privatnih interesa prodaju nacionalne interese i interese države Srbije. Hvala. 

ANA BRNABIĆ: Povreda Poslovnika prvo, Dejan Bulatović. Izvolite. 

DEJAN BULATOVIĆ: Poštovana predsedavajuća, reklamiram povredu Poslovnika, član 104. Dakle, poštovani građani Republike Srbije, imali ste priliku da vidite transformisanog Dragana Đilasa u Mariniku Tepić. Ovo nije Dragan Đilas. Dragana Đilasa na političkoj sceni više nema, to je Marinika Tepić. Sve ono što on izgovara, a dobro ste čuli, građani Srbije, šta njemu smeta, smeta mu Srbija, smeta mu srpstvo, smeta mu Svesrpski sabor, smeta mu ćirilica, verovatno, pretpostavljam, ali mu ne smeta deklaracija o genocidu u Srebrenici Marinike Tepić. Ni jedanput nije tražio od nje da se izvini srpskom narodu zato što je ovde u Skupštini potpisala deklaraciju o genocidu srpskog naroda u genocidu. Ono što Dragan Đilas ume jeste da mu smeta ime Aleksandar Vučić, a Vučić mu smeta jer brani srpske interese, jer vodi Srbiju tamo gde su oni mogli samo da je zamisle hiljadama svetlosnih godina. Nikad neće dostići Aleksandra Vučića ni do kolena jer ne znaju šta je Srbin on Srbije, ne znaju šta je srpstvo, ne znaju šta su srpski interesi, ne znaju šta je Narodna skupština. Ono što Dragan Đilas ume i zna jeste da mi je poslao izvršitelje na kuću, da mi je uzeo kamatu i da se tako bori protiv mene. Taj isti Dragan Đilas koji je lažni moralista, koji je napravio od stranke koju sam mu ja dao jer nikad tu stranku ne bi imao, uništio je i pretvorio je u agenciju za isporuku onih želja od onih zemalja koje žele Srbiji najgore. Dakle, transformisani Dragan Đilasa u Mariniku Tepić nastaviće svesrdno da se predstavlja i da govori kako je Marinika Tepić baš ta koja je spasitelj srpskog naroda, srpskog roda, a da baš ona mora da bude na političkoj sceni jer, pobogu, Srbije tada nije bilo. Ali, jedna stvar, i to će biti kraj, živeo predsednik Aleksandar Vučić! Tu ne možete ništa. Gospodine Đilas, hajde povucite se sa te političke scene. Opljačkali ste svoju rođenu stranku, izbacili ste najodanije ljude koji su bili odani Srbiji, izbacili ste sve one koji su vredeli. Gospodine Đilas, hoćemo li da idemo na to kako tučete životinje? Hoćete da kažete ovde javno jeste li tukli psa ili niste? Kažite da niste da pustimo, odmah da pustimo video snimak. Samo od vas tražim, recite da nije tačno. Kažite nam, gospodine Đilas.

ANA BRNABIĆ: Dobro. Vreme. Nije bilo po Poslovniku. Nije bilo po Poslovniku, tako da oduzimam od vremena poslaničke grupe. Povreda Poslovnika, Radomir Lazović. Samo se prijavite, molim vas. 

RADOMIR LAZOVIĆ: Znate šta, pošto se ovo dešava već drugi put da vi dozvoljavate da se zloupotrebljava član 103. i povreda Poslovnika, član 104, povreda Poslovnika, mislim da je vreme možda da uputite i onaj član 109. nepostojeći koji je prošli put bio, kao, reklamiran, a u stvari nije, pa da izreknete opomenu poslaniku koji se na ovaj način obraća. Razumem ja da vi volite konvertitet, da ih primate sve u svoje redove, da jedva čekate da neki novi čovek priđe kojeg možete da ucenite i slično, ali stvarno ovo nema smisla. Čekamo tri minuta da se vi oglasite. Što lepo odmah niste rekli da je ovo zloupotreba pa da ne moramo da slušamo, barem, ove zaista neprihvatljive karakteristike i sve ostalo što se dešava? Bez obzira prema kome se ovo upućuje mislim da nije u redu i da ste učestvovali svesno u ovome, tako da je na vama da se ovde oglasite i da ovo zaustavite na vreme. Hvala. 

ANA BRNABIĆ: Dobro. Da li hoćete da se izjasnimo? 

RADOMIR LAZOVIĆ: Ne morate da izjašnjavate, vi ćete da glasate za šta vi hoćete, ali nije u redu da se vi ovako ponašate. 

ANA BRNABIĆ: Dobro. To ćete vi odlučiti, jel? Vi ste taj vrhovni autoritet koji odlučuje da li ja svoj posao radim kako treba ili ne? Dobro. Pošto sam oduzela vreme od poslaničke grupe, ako niste bilo dovoljno fokusirani da čujete, dakle oduzela sam vreme od poslaničke grupe za to što je izgovorio gospodin Bulatović. Povreda Poslovnika, Marijan Rističević. Samo se prijavite, molim vas. 

MARIJAN RISTIČEVIĆ: Zahvaljujem. Dame i gospodo, ukazujem na povredu Poslovnika od strane narodnog poslanika Dragana Đilasa, član 107, član 108, član 109. Gospođo predsedavajuća, ovo je ne znam koji put da mi Dragan Đilas preti u sali Narodne skupštine. Svakako ste videli to njegovo i tebe ću otkopati i tako dalje, stvarno ne znam prošli put mi je psovao majku, pretio da će završiti sa mnom, ja ne znam šta još treba da se desi da Dragan Đilas dobije makar jednu malu opomenu. Na kraju, da mi ne bi odbili vreme, moram da preporučim svima nama, a i njemu, da je najveća vlast ona vlast koju imaš nad sobom, to što je njegov mozak u njegovom džepu je njegov problem. Hvala. 

ANA BRNABIĆ: Zahvaljujem. Da li želite da se izjasnimo u danu za glasanje? Reč ima Milenko Jovanov. 

MILENKO JOVANOV: Prvo, ja stvarno mislim da bismo mogli da pristupimo nekim izmenama Poslovnika i da uvedemo ono kao što je nekada bilo u osnovnim školama takmičenje za čitalačku značku, ima dosta kandidata i mislim da bi svake godine mogao neko drugi da ponese tu vrednu nagradu, da prosto i Skupština da jedan doprinos čitanju, ne baš knjiga, ali govora, kad već imamo. Da se vratim na ovo, bilo je rečeno, nekoliko tema, a odgovaraće verujem i ljudi iz Vlade, dakle, čuli smo hvalospev Tadićevoj vladi. Samo da podsetim, da je upravo Borisa Tadića, gospodin Đilas najurio iz DS, a na poslednjim izborima mu nije dozvolio da čak ni posredno bude deo njegove koalicije. Toliko poštuje rad tog čoveka. Drugo, što se tiče uvrede upućene Miloradu Dodiku, pogledajte ovu fotografiju, ovo je Vuk Jeremić, ovo je gospodin Tadić, ovo je Milorad Dodik, a ovaj ovde što se smeška i priča sa gospodinom Dodikom je gospodin Đilas. Tada nije gospodin Dodik bio mečka Božana, tada je bio, ne znam ni ja šta. Tada je bio prihvatljiv. Ne znam zaista ni ko su kumovi Dragana Đilasa, niti me zanima, za razliku od njih koji se bave decom predsednika Vučića, ne znam ni ko su mu deca, ni kako se zovu, i ponosim se time, ali znam ko je senator Bob Menendez, iz novina znam ko je senator Bob Menendez, to je, evo pogledajte sada ovu sliku, to je ovaj čika što stoji ovde pored gospodina Stefanovića, gospođe Tepić i gospodina Đilasa. Taj čovek je osuđen, jer je bio između ostalog, u bliskim poslovima i vezama sa Gazmednom Litom, zvani Gas, rođenim bratom političara iz Demokratske partije u Albaniji, osuđen za vođenje kockarnica albanske mafije u SAD. Menendez povezan sa trećom nacijom čije međunarodne intrige se mešaju Albanijom, koordinirao sa albanskom američkom zastupničkom grupom u kojoj je Lita bio uključen, sastao se sa bratom biznismena članom Demokratske partije Albanije koji je u to vreme bio član albanskog parlamenta i sa njima razmatrao svoje zvanične izjave. Pozivao na uvođenje sankcija Srbiji, zagovarao oštrije taktike Prištine u pregovorima sa Beogradom. Ugostio pored gospodina Đilasa i Vljosu Osmani i prištinskog premijera Aljbina Kurtija. Zatražio od američke administracije da se posveti pitanju Albanaca u Preševskoj dolini tzv. kako oni kažu. Tražio kritičkiji odnos prema Srbiji i predsedniku Vučiću i tu su se sada, sledeće, verovatno našli. Tražio da se uvedu sankcije Srbiji zbog ovog povećanog oružja iz Rusije. Na tim sankcijama su se verovatno našli i to im je zajednička tema, pošto su i oni tražili sankcije za Srbiju u Evropskom parlamentu. Hvala. 

ANA BRNABIĆ: Hvala. Reč ima dr Jorgovanka Tabaković. Izvolite. 

JORGOVANKA TABAKOVIĆ: Zahvaljujem. Ja bih samo kratko na temu inflacije i životnog standarda, s obzirom da neko računa na to da građani zaboravljaju, kada sam ja postala guverner, gospodine Dragane Đilasu, i građani Srbije, sećate se avgusta 2012. godine, zatekla sam inflaciju od 12,2% što je po čemu je Srbija bila rekorder u Evropi. Te godine u EU inflacija je bila na nivou od 2,2%. Samo je Srbija bila rekorder po dvocifrenoj inflaciji. Za godinu dana ja sa timom koji sam u Narodnoj banci našla, po ćoškovima, zavučene najbolje ljude, ne sa mnogo dovedenih, ponosna na svoj politički bek graund, svela sam inflaciju na 2,2%. I, osam godina je inflacija u Srbiji bila do krize 2021. godine, na nivou prosečnom od 2,2%, kao u Evropi. Znate li zašto je te 2012. godine, bila 12,2%, zbog igranja sa kursom, i zbog loše fiskalne politike. To nije moj utisak, to su rezultati, to su činjenice koje govore o razlozima zašto smo bili rekorderi. U mesecu junu sveli smo inflaciju na 3,8% i ona je 2/3 uvezena inflacija, i fenomen koji je u celom svetu, a ne samo u Srbiji, i ne posledica loših ekonomskih politika ili ekonomskih politika Vlade Republike Srbije. Govorim ovo zato što pledirate da istinom odgovarate na optužbe. Govorim istinu i neupitne podatke. U junu 2,8% i prosečni rast u Srbiji za ovu godinu je 4,5%. Da, imali smo u jednom trenutku sličnu, ali nižu od zemalja u regionu, zato što nismo dozvolili da se teret krize, rast energenata prenese ni na privredu, ni na građane, nego je država preuzela teret održavanja standarda stanovništva i te energetske krize, o čemu će gospodin Mali govoriti više. Samo još dve rečenice. Ne znam zašto upotrebljavate proverljive, a netačne podatke, vezane za životni standard građana i za to kako se mi nalazimo u okviru proseka EU, vezano za standard stanovništva i rast BDP, odnosno, na to koliko ljudi žive dobro. Ako hoćete, bez obzira što ste vi inženjer i dovoljno ste dugo u politici i bavili ste se ekonomijom i ekonomskim poslovima, a sećate se, bavila sam se i ja vama kako ste nadgledali radove nad izgradnjom mosta, dok sam bila poslanik ovde, uvek sa činjenicama, iz jednog izveštaja DRI, ko je kome potpisivao, sam sebi one izveštaje o radovima itd. Uvek sa činjenicama i najbolji indikator životnog standarda jeste rast BDP po glavi stanovnika. Prema tom indikatoru u 2023. godini, bili smo na 54 prosek u EU, 2013. godine na 49% proseka, a pri tom važno je da se naglasi da se rast životnog standarda u Srbiji zasniva na održivim i trajno održivim osnovama u smanjenju učešća potrošnje stanovništva u BDP, koji je sa 73% iz 2013. godine snižen na 63% u 2023. godini. Šta želim da naglasim? Nisam danas reagovala na pokrivenost potrošačke korpe minimalne i prosečne, platom, hajte molim vas zbog građana Srbije, zbog evrostata, zbog statističkih podataka, zbog svih biltena koji se objavljuju u svetu, NBS, Republičkom Zavodu za statistiku, nemojte da iznosite ono što nije istina. Pokrivenost potrošačke korpe minimalnom platom bila je 2013. godine 58%, danas je 88,9%. Pokrivenost potrošačke korpe je porasla sa 58% na 88,9%. Šta vi mislite da ste centar sveta, da ste u pravu, ja iznosim podatke o rastu minimalne korpe, minimalnom platom 2013. godina 58%, 2014. godine 58,3%, 2015. godine 60,5%, 2016. godine 62%, ne zaboravite fiskalnu konsolidaciju, pa 67%, 72%,79%, 80%,77%, 77,6%, da bi došli do 88,9%. To se zove, gospodine održiv razvoj i rast. Kada smo kod pokrivenosti, prosečne potrošačke korpe, najviši nivo do sada je dostignut i iznosi 93,5%, težimo da bude potpuno pokrivena. Znate koliko je bila 2013. godine, 65,9%. Ne možete da budete za jedno zaslužni, za drugo krivi, ne možete da budete bio sam u pravu, a sada mi pokazujete na gospodina Đilasa. Iznosim podatke namerno ovakve da vas zamolim da vodite računa o nominalnim podacima, o realnom rastu, a Siniša će sigurno ponoviti, realan rast plata je 9%, iako je nominalni 15%. Mi ne tražimo da nas neko kritikuje, mi svesno i odgovorno vodimo računa o standardu građana, ali to što sam ja ponosni član SNS, ne istaknuti funkcioner, ali ponosni član, govori da sam ja radila za sve i radim za sve građane Srbije. Nemam ja selektivan odnos ni prema jednom građaninu kada govorim o stabilnosti kursa, kada govorim o održavanju moguće otplate kredita na stambene kredite koji imaju promenljivu kamatnu stopu i nema tu razlike da li je neko pripadnik ove ili one partije. Ono što mi činimo je opšte dobro, ali nije dato samo po sebi. Postigli su ga ljudi koji su iz Srpske napredne stranke, u izvršnoj vlasti, na čiju se saradnju i koordinaciju monetarne i fiskalne politike ponosim, jer, da vam kažem, pitanje nezavisnosti je pitanje integriteta, ne zakonskih odredbi, pitanje kome dugujete za ono što ste postigli. Ja dugujem građanima Srbije, ovom parlamentu, stranci kojoj pripadam, onom ko me je predložio i onima koji u mene veruju da svim građanima Srbije u saradnji sa Vladom obezbedim stabilne cene, finansijsku stabilnost i da ekonomske mere Vlade koje su Srbiju postavile na mapu država u koje je poželjno ulagati, koja ima najveće strane direktne investicije, koje su zasluga svih nas i povoljnih uslova poslovanja jesu nešto što ne možete da osporite i što jeste podatak koji će ostati u istoriji Srbije. Znate kako kažu? Svako od nas dobije šansu. Vi u vlasti ne možete da vežbate. Kad dođete na vlast, vi imate uspeh ili nemate uspeh. Može mene neko da ne voli, može bilo koga od predstavnika vlasti da ne voli, možete da govorite o Aleksandru Vučiću šta hoćete, ali iza njega stoje ne utisci, nego stotine hiljada novih radnih mesta, preko 450 hiljada. Mnogo novih fabrika, mnogo porodica koje su dobile sigurnost i želju da žive u stabilnoj i uređenoj Srbiji i to su ljudi koji glasaju na izborima i mržnja i osporavanje ili izvrtanje cifara u tome ne može mnogo da vam pomogne. Izvinjavam se što sam bila malo duža, ali, evo, podeliću podatke vašem kolegi Nikeziću, koji je posle Odbora morao da iznosi neke netačne činjenice vezane za ono što sam ja iznosila na Odboru, . Biću ljubazna, rekla sam vam, uvek pitajte, dostaviću podatke. Ima ih na sajtu Narodne banke, na sajtu Ministarstva finansija i mi kao ekonomisti moramo da imamo minimum profesionalne časti i da govorimo činjenicama, jer svako od nas u politici ima kožu u igri, bez obzira da li ste opozicija ili ste vlast. Ja sam bila i sa one strane i sa ove i od dana kad sam sama sebi položila zakletvu da neću biti prezenter guverner, nego onaj ko donosi odluke, svakodnevno se podsećam na te obaveze koje sam dala građanima Srbije, koji me jesu birali ne indirektna, nego tada i direktno, ali svi mi imamo kožu u igri i to na način kako o tome piše Nasim Nikolas Taleb. Vrlo slikovito. Šta da radimo sa ljudima koji će svoju dužnost, svoju odgovornost koristiti tako da ne rade po pravu i pravdi? Pa, daćemo im način da imaju svoju kožu u igri isto onako kako je na slici u jednom holandskom muzeju naslikana slika na kojoj na stolici, tapaciranoj kožom oca sudije trenutnog, tapaciranoj kožom njegovog oca koji je sudio nepravedno, dokazano da je jedini način da nekog pozovete na odgovornost, da bude stalno podsećan na to da je njegova koža u igri i kako se plaća kada činite nepravdu svom narodu ili onom kome ste dužni da sudite. Ta koža u igri je nešto što je neko nazvao tako nepravedno da je Srbija ne znam nešto imaginarno, nedovoljno vredno da se brani ili da se za njega bori. Pa, izvinite, kako maločas poslanici položiše zakletvu – boreći se istinom, a za ovu državu u čijem parlamentu sedimo. Guverner sam NBS, radim za građane Srbije i ponosim se time što imam saradnju sa svim organima vlasti, jer mi jesmo Srbija i nama je Srbija ispred svega. Zahvaljujem se na pažnji. 

ANA BRNABIĆ: Hvala. Reč ima potpredsednik Vlade ministar Vulin. Izvolite. 

ALEKSANDAR VULIN: Zahvaljujem. Ko god da vam je pisao ovaj govor nije vam bio prijatelj, jer da vam je bio prijatelj savetovao bi vas da ne pominjete reč korupcija ni slučajno zato što će vas svako podsetiti na vaše vreme, zato što će vas svako podsetiti na Vericu Barać, zato što će vas svako podsetiti da vas je ona označila kao jednog od glavnih nosilaca korupcije, kao nekog ko kontroliše medije, kao neko ko je u sukobu interesa, kao neko ko se enormno obogatio. Da vam je prijatelj taj ko vam je pisao govor, rekao bi vam da ni slučajno ne pominjete reč korupcija jer, znate, da je bilo ko ovde iz ove skupštinske većine izašao pred medije i rekao – ja sam za vreme dok sam bio gradonačelnik i ministar zaradio preko 600 miliona evra zato što imam inženjerski mozak, vi biste ga razapeli. Ovde bi stajali demonstranti koji se ne bi pomerili dok ne padne „Gazela“ za tako nešto. Vi ne da ste to rekli, nego to mislite i to ste uradili. Onaj ko vam je pisao govor morao vam je reći – izbegavaj temu korupcije po svaku cenu, jer ti si simbol korupcije, jer sva borba vaših koalicionih partnera je bila da vas skinu sa liste, samo da im ne nosite listu, jer su znali da sa vama njihova lista ima još lošiji rezultat. Pa, to ste vi pričali između sebe. Ne treba ja da vas podsećam. Da li treba da vas podsećam na sastanke opozicije, gde pre sastanaka govorite jedni drugima – samo da ga sklonimo? Da je iskreni borac protiv Vučića, tako su govorili o vama, on bi se pomerio da nam dopusti da pobedimo. Pa, i vi ste govorili – znam koliko sam nepopularan? A zašto ste nepopularni? Pa, nepopularni ste zato što je Srbija živela u vaše vreme i odlično zna kako je vaš inženjerski mozak napravio 600 miliona evra i to u vreme dok ste bili vlast, dok ste bili efektivna i izvršna vlast, nikako drugačije. Vas ova inicijativa Svesrpskog sabora ne zanima ni malo. To vas uopšte ne zanima. To ne može ni da se unovči, šta će to vama. Kakve to veze ima tamo neka Republika Srpska? Za vreme vaše vlasti Republika Srpska se odricala i bila podržana da se odriče svojih ovlašćenja. Da ste još malo ostali na vlasti ne bi je bilo. Za vreme vaše vlasti, dok ste vi bili vlast i vašim inženjerskim mozgom sticali stotine miliona evra, Kosovo je proglasilo nezavisnost bez naše reakcije. Ništa se nije desilo. Niko ni vojsku nije pomerio. Niko reč nije rekao. Ništa se nije desilo. I vi pričate o Republici Srpskoj, patriotizmu ili šta ova vlast radi? Pa, i u ekonomiji, u koju se zaklinjete, da vas samo podsetim da je 2012. godine, a siguran sam da će ministar Mali govoriti više o tome, nezaposlenost bila 22,5%, država u bankrotu. Nezaposlenost među mladima preko 50%. Sada je nezaposlenost ispod 10%. Palo, tek tako došlo? Ma, ne ljutite se vi na strance što oni traže litijum, vi se ljutite što vas ne zovu, što nisu došli na vreme. Da li treba da vas podsetim na vašu medijsku kampanju kako je jadarit najvažnija stvar na svetu, Supermen, čudo, ništa bolje i ništa vrednije nije moglo da nam se desi od jadarita. Niste stigli, a dali biste sve od sebe. Čitam vaša ljubavna pisma ostavljene žene koja pišete Hilu, pa pišete Nemcima, pa kome stignete i to su uvek pisma – zašto nam ne pomognete, zašto nam više ne pomognete, jer ako se mi sami oslobodimo, kako volite da kažete, nećemo vam ništa dugovati? Da li vi stvarno mislite da u ovoj zemlji će stranci odlučiti ko će da bude na vlasti? Da li vi stvarno mislite da u ovoj zemlji je najvažnije u kakvim ste odnosima sa strancima? Pa, da vas stranci dovedu na vlast, ne da biste kopali jadarit, noktima biste ga kopali, samo ako vam dozvole, samo ako bi bilo prilike da oni odlučuju, ali kako vaš savetnik, saveznik Juratović kaže – nažalost, u Srbiji o vlasti odlučuju građani, citiram. E, pa pošto nažalost odlučuju građani, zato vam to i neće dati. Republika Srpska, udar na Republiku Srpsku nije samo zbog srpskog faktora, odnosno i jeste zbog srpskog faktora, ali dobrim delom je i zbog rudne, zbog rudnog blaga koje poseduje Republika Srpska, zbog šume, zbog vode i zato pokušavaju da otmu imovinu Republici Srpskoj. Nikada reč niste rekli o tome, nego pišete pisma strancima kako da vam više pomognu kako da dođete na vlast Republiku Srpsku branimo i branimo je uprkos onima koje smatrate svojim saveznicima, ali eto, niste dovoljni saveznici. Da vam kažem još nešto, pošto puno ljudi hoće da govori o tome što ste rekli i da vam odgovori. Znate šta, vi ste meni jako simpatični i vama je sve oprošteno. Vi ste uništili Demokratsku stranku. Ja ne mogu da vam se zahvalim dovoljno, ja ne mogu da vas se dovoljno zahvalim, vi ste izbacili Demokratsku stranku u jednom trenutku iz parlamenta, hvala vam za to. Zato vam je u suštini sve oprošteno. Hvala vam. 

ANA BRNABIĆ: Hvala. Reč ima potpredsednik Vlade ministar Siniša Mali. Izvolite. 

DRAGAN ĐILAS: Kad ću ja dobiti repliku?

ANA BRNABIĆ: Samo sekund jedan, dobićete repliku, samo dok ljudi koji imaju pravo po Poslovniku da pričaju završe, pa ćete dobiti repliku. Samo pročitajte Poslovnik i bez nervoze. 

SINIŠA MALI: Hvala puno. Poštovani narodni poslanici, poštovani građani Srbije, čuli ste jedno izuzetno sramno, rekao bih, izlaganje narodnog poslanika. Nadovezaću se na ministra Vulina, on je jednu stranu priče ispričao, a to da jeste narodni poslanik simbol korupcije, jer ne postoji zemlja gde možete da ste na funkciji i da zaradite u svojim firmama 619 miliona evra i da kažete da je sve to normalno, da je to rezultat inženjerskog mozga i da nema nikakve veze sa tim što ste tada obavljali veoma važne funkcije i u vašoj političkoj stranci i u gradu Beogradu i u Republici Srbiji. Ali, ono što je ministar Vulin zaboravio da pomene, a to je da podseti građane Srbije, ja ću iskoristiti tu priliku, a u koje vreme je to narodni poslanik uradio i šta je iza sebe ostavio? Pošto ste u njegovom izlaganju mogli da čujete da je sve bilo med i mleko, sve su se obaveze isplaćivale ljudi su živeli prelepo nikada bolje, podsetiću vas, samo za trudnice i porodilje u gradu Beogradu, a ja to najbolje znam, kasnile su isplate devet meseci. U junu mesecu 2012. godine na računu budžeta isti ovaj narodni poslanik ostavio je toliko para da nije bilo ni za penzije da se isplate tog meseca, a danas samo na računu budžeta, da znate, poštovani građani Srbije, imate sto puta više novca, što garantuje sigurnost i bezbednost i pokazuje kako se vodi odgovorna ekonomska politika. Da ne ulazim u to kakve su sve mahinacije bile i oko rekonstrukcije Bulevara kralja Aleksandra, nabavke nekih tamo tramvaja, za koje su njegovi ljudi, na kraju krajeva, završili u zatvoru. Hoću da vas podsetim da je pola miliona ljudi u vreme od 2008. godine do 2012. godine ostalo bez posla. Zatvorene, zakatančene fabrike, to je rezultat rada ovog narodnog poslanika, dok je, naravno, sebi u džep, kao što je i sam priznao, stavio 619 miliona evra. Malopre je ministar Vulin govorio o nezaposlenosti, 25,9% je bila stopa nezaposlenosti kada više njih nije bilo 2012. godine. Svaki četvrti u Srbiji, poštovani građani Srbije, je bio bez posla, svaki četvrti u Srbiji. Danas imamo rekordno nisku nezaposlenost i rekordno visoku zaposlenost upravo zahvaljujući odgovornoj ekonomskoj politici koju predsednik Vučić i mi svi zajedno sa njim ovde sprovodimo. Da vas podsetim, takođe, pošto govorite o tome da mladi odlaze, u vaše vreme stopa nezaposlenosti među mladima je bila 53,2%, 53,2%, svaki drugi mladi čovek, treba da vas je sramota za to vreme, je bio bez posla, bez budućnosti, bez perspektive. Danas je ta stopa niža i ide dole. Otvaramo fabrike, gradimo auto-puteve, gradimo brze pruge, menjamo Srbiju, a ne tako da vi imate korist, to je očigledno vama veoma žao, nego da građani Srbije od toga imaju korist. Ali, da ne ulazim sada u detalje, ono o čemu je i guvernerka pričala, da samo podsetim građane, od 2008. do 2012. godine, kurs je sa 80 dinara otišao na 120. Kako vas nije sramota? Tada ste menjali dinare, građani su menjali dinare u evre kako bi se zaštitili od te vaše rekordne inflacije, od toga da nisu imali posao, od toga da im je minimalna zarada, da vas podsetim, bila 15.700 dinara, 15.700 dinara u vaše vreme. Dakle, to je slika i prilika Srbije u vaše vreme. Ne dao Bog da se ikada Srbija vrati tamo. Dok ste vi i sami priznali, 619 miliona evra u vaše privatne džepove. Neću da trošim svoje vreme na onoga ko je prošlost, jer da je imao želju i da je mislio da će da pobedi, izašao bi na prethodne izbore. Nije izašao. Ono što je meni važno, da podelim sa građanima Srbije, su dve stvari. Na osnovu dnevnog reda koji je pred vama ovde, poštovani narodni poslanici, imate nekoliko projekata koji su za građane Srbije veoma važni, kao što su i obilaznica oko Kragujevca, kao što je izgradnja nacionalnog stadiona, kao što je završetak izgradnje brze saobraćajnice Šabac - Loznica. To su stvari koje menjaju Srbiju. Idemo sa programom "Srbija 2027" napred. To je za nas veoma važno. Hoćemo ne kao narodni poslanik, kada je u njegovo vreme BDP u Srbiji bio 33 milijarde evra, nego 2027. godine da imamo BDP od sto milijardi evra, što je najveći uspeh, istorijski uspeh Republike Srbije. Vest koju želim da podelim sa vama, i da vidite kako se mi razlikujemo u odnosu na one koji se javljaju za reč i ponekad nešto žele da kažu, zaboravljajući kako su nam ostavili i šta su nam ostavili u amanet, dakle, plate u maju, prosečna zarada u maju, poštovani građani Srbije, poštovani narodni poslanici, je 100.170,00 dinara, tačnije, 855 evra. To je najnovija informacija iz Zavoda za statistiku Republike Srbije. To znači da ćemo u decembru imati prosečnu zaradu iznad 900 evra, kao što smo i obećali u programu "Srbija 2025". To znači da smo na dobrom putu da ostvarimo plan da do kraja 2027. godine, kao što smo i obećali građanima Srbije, prosečna zarada u Srbiji bude 1.400,00 evra. Da vas podsetim, u vreme ovog narodnog poslanika, osim što je 25,9% ljudi bilo bez posla, osim što je polovina mladih bila bez posla i bez perspektive, prosečna zarada u Srbiji bila je 329 evra, 329 evra u njihovo vreme, zakatenčenih i zatvorenih fabrika, 855 evra sada u maju mesecu ove godine. To je, da ne pogrešim, 16,2% nominalno veće nego u maju prošle godine, čak 11,2% veće u realnom iznosu nego u maju prošle godine. Sa ovim bih završio. Ne bih trošio vreme na prošlost. Idemo, gledamo u budućnost, "Srbija 2027", EKSPO, penzije, plate, minimalna zarada, to će da raste i građani Srbije treba da znaju, vodimo odgovornu ekonomsku politiku. Sa takvom politikom ćemo i nastaviti. Srbija je potpuno drugačija sa svim investicijama za koje se nadam da ćete glasati nakon ove sednice. Hvala puno. 

ANA BRNABIĆ: Hvala. Replika, Dragan Đilas. 

DRAGAN ĐILAS: Ja sam mislio samo su Vulinu davali ovu injekciju, a izgleda su vama svima dali, jer ste sve živo zaboravili. Šta pričate, bre? Hajde ovaj iz JUL-a, to nema veze, znamo šta je bio JUL. Čovek priča o korupciji, o tetki, kao tetki iz Kanade itd. Siniša Mali sa svojim stanovima. Siniša, jel i dalje bratovljev ovaj račun na Kipru dajete da dilove koje pravite ili ste otvorili neke svoje nove? Jel i dalje preko brata ili sad direktno uzimate? Šta je vama, ljudi? Vi mislite da ovde niko ne živi u ovoj zemlji, niko ne zna šta vi radite. Dakle, 118 sudija, 150 presuda reklo da lažete o meni. Dvanaest godina ne možete da podignete krivičnu prijavu. Ja vam nešto obećavam, kad mi dođemo na vlast, onda će tužilaštvo da radi slobodno i verujte mi, mnogo brzo ćete da završite tamo gde vam je mesto. Gospođo Tabaković, pa vi isto kao da mi ne znamo da ste vi kadar Tomislava Nikolića i da ste za Vučića govorili da je psihopata, pa nemojte, pa znamo, pa kada vam je zaposlio ćerke i zeta, onda je postao fin. Nemojte molim vas, pa znamo mi, nemojte da se krstite s obe ruke, a ima nas koji nešto znamo u ovoj zemlji. Znamo da ste bili ministarka u Vladi koja je ostavila inflaciju 112% od 2002. godine. Jeste li bili ministarka? Jeste li bili sa Šešeljem u Miloševićevoj Vladi? Jeste, 112%. Jeste li 2022. godine guvernerka sa inflacijom 15,1%? Jeste, a znate i vi da kad stane zaduženje, kad nestane evra da će dinar da se strmoglavi strašno. Šta pričate? Ovo je rast BDP-a, Češka, Makedonija, Bugarska, evo je Srbija 33, BiH 36, Albanija 36, Mađarska 37. To je rast od 2012. do 2023. godine, zvanična. Jeste li ubacili još i ove podatke pokojnog Miladina. Jednog dana BDP u porastu 15%. Ja sam vam čitao podatke Eurostata. Nisam je izmislio podatke. Prosečna kupovna moć u Evropi, EU, Srbija. Srbija na 46%, Crna Gora 51%, Bugarska 64%. Zna Siniša dobro sa ovim Bugarima, znači, onda je ta iskustva preneo. Nemojte ljudi, pustite više te laži, 600 miliona evra itd. Tu sam, evo me, hapsite, bre, više ako imate, 12 godina. Sramota, pričate o mostu, eno ga stoji tamo simbol Beograd, simbol. Šta ste vi u Beogradu napravili, gospodine Mali? Šta je vaš simbol? 

ANA BRNABIĆ: Možete li da završite da vas ne isključujem, molim vas. Prošlo vam je vreme. 

DRAGAN ĐILAS: Sram vas bilo. Sram da vas bude sve zajedno. 

ANA BRNABIĆ: Reč ima dr Jorgovanka Tabakovć. Izvolite. 

JORGOVANKA TABAKOVIĆ: Gospodine Đilas, ja sam u parlamentu od januara 1993. godine, kao Srpkinja sa Kosova, kao Srpkinja sa Kosova i uvek sam bila u parlamentu ekonomista, žena, majka, čovek iznad svega i naslušala sam se svega i ljudi koji su mislili da znaju i oni koji su namerno izmišljali podatke, ali ovo što sam danas od vas čula prosto ne mogu da shvatim. Znam da postoje mehanizmi, kad nemate argumente da se suprotstavite nekom drugom, da idete sa nekom ličnom uvredom. Ja ću zbog javnosti da kažem: Nadam se da mi moja deca neće zameriti. Aleksandar Vučić kog poznajem od 1993, 1994. godine je čovek, koji je za vas roditelj, džentlmen, gospodin i ne samo roditelj svojoj deci, nego uvredili ste me, ako može da me uvredi čovek koji se zove Dragan Đilas i koji je izgovorio ovakav bezobrazluk i neistinu, ne znam da li možete da me uvredite. U mojim porodičnim okolnostima imam dve ćerke i sina i unuku i unuka. U nekim situacijama kada vam je najteže, kada vam se nađu ljudi koji pokažu svoju ljudskost i koji znaju šta smo jedno drugom oslonac u životu preko 30 godina da vi iskoristite taj mikrofon za kojim sedite, i ušli ste za 10 minuta, i da izgovorite, ne znam, ja ne mogu to ni da ponovim. Šta da ja vama kažem, osim da li se Boga bojite i da li se ičega stidite? Sram vas bilo. Sram vas bilo. 

ANA BRNABIĆ: Reč ima Dejan Bulatović, povreda Poslovnik. S obzirom na to šta je sve izgovorio narodni poslanik Dragan Đilas, ja vas molim, narodni poslaničke Bulatoviću, da se ponašate u skladu sa Poslovnikom zato što do sada, samo da vam kažem, čitav ovaj dan, ova sednica je bila teška, bila i neprijatna, ali do sada se još uvek nije desilo, do narodnog poslanika Dragana Đilasa, da je neko nečiju porodicu napao i ponovo smo sad čuli napade na nečiju decu, uvlačenje nečije baće i sestara u političku raspravu, i to je nedopustivo za ovaj dom, ali neka vam služi na čast da ste uspeli u nedostatku argumenata da pričate o deci gospođe Tabaković ili o bratu Siniše Malog. Što nemate bolje argumente? Izvolite.

DEJAN BULATOVIĆ: Član 109. Poštovana predsednice, povreda Poslovnika, molim vas, gospodin Đilas je ovde pred svim poslanicima meni uputio pretnju. Polako, polako, smirite se. Gospodin Đilas, neka uđe samo u zapisnik, rekao je pred svima ovde – sa tobom ću posebno da se pozabavim. Kada je ta pretnja u pitanju, ja ga molim da se što pre pozabavi sa mnom, da krene sa još više izvršitelja, sa još više kamata, sa još više napada, uzmi i kuću, uzmi sve što hoćeš, ali stati da iznosim istinu neću. Ne možeš me zaustaviti. To je kao onaj buldožer. Ne možeš da me zaustaviš da iznosim istinu. Preti koliko god hoćeš, kupuj i dalje novinare. Neću polako, nemoj ti meni polako. To možeš tamo u tvojoj stranci polako. To možeš u tvojoj stranci tj. u mojoj stranci koju si ukrao. Nemoj ti meni polako, sram te, bre, bilo! Ti ćeš meni polako! Ti polako da mrziš Srbiju! Ti polako da uništavaš Srbiju! Ti ćeš meni da kažeš polako! Sram te, bre, bilo! Neka vidi Srbija! Samo pretiš. Dođi pa kaži šta imaš! Ustani za taj mikrofon i kaži! Kukavice ona bezočna! Kukavice ona najobičnija! Preti samo. Ustani pa kaži šta imaš! Kaži narodu da narod čuje! Jel sam slagao jednu reč što sam rekao tebi! Kaži, bre! Sram te bilo, viriš ispod suknje Marinike Tepić, ne smeš A da kažeš! Sram te bilo! 

ANA BRNABIĆ: Ima opomena za mene, jer sam ja kriva za ovo. Ja sam kriva za ovo i želim da uputim javno izvinjenje gospođi Tabaković, pre svega, zato što nisam prekinula narodnog poslanika kada je počeo da priča o porodici i njenoj deci. Ja sam kriva za ovo. Izvinite. Patetika je samo kada se napadaju deca ljudi koji su nekako u institucijama vlasti. Reč ima potpredsednik Vlade, ministar Siniša Mali. 

SINIŠA MALI: Hvala puno. Poštovani građani Srbije, imali ste priliku da vidite izlaganje Dragana Đilasa i svih onih koji sede sa ove strane Narodne skupštine i videli ste primer jedan politike koju sprovode već godinama unazad, politika napada na porodicu, na sinove, na decu, na ćerke, na majke, na očeve, predsednika Vučića, moje porodice, porodice članova Vlade, porodice svih onih koji ne misle isto kao oni. Ništa konkretno da ponude građanima Srbije nemaju niti su ikada imali. Jasno su dobili na svakim izborima potvrdu građana šta se misli i kako se misli o njihovoj politici. Sramotne su te izjave. Znate, kada nemate argumente, kada pokušamo da razgovaramo ono što je važno za građane Srbije, o visini plata, visini penzija, o deficitu, o javnom dugu, o projektima, o EKSPU, o Srbija 20/27, oni nema šta da vam kažu u njihovo vreme Srbija koja je bila uništena bila je simbol propasti, simbol zemlje koja nije postojala, simbol ljudi koji nisu imali perspektivu, oni o tome ne žele da govore, a važno je samo da se zna da su isto to vreme se oni obogatili i sav taj novac stavili u svoje džepove. Ja se na taj nivo dece nikada spustiti neću. To, gospodine Đilas, neka bude vama na čast kad nemate naravno argumenata. Ali, ono što želim da pročitam je samo jedno tužio mene Dragan Đilas, tužio, kaže povreda časti i ugleda pošto sam označio njega kao osobu koja krade. Čitaj - lopov. Prvi osnovni sud odbije naravno tužbeni zahtev Dragana Đilasa. Kaže da sam u pravu. Čitaj - i sud misli da je Dragan Đilas lopov. Ono što misle i građani Srbije takođe. Žali se Dragan Đilas na drugostepeni Vrhovni kasacioni sud. Potvrdi Vrhovni kasacioni sud, evo potvrde, kaže takođe i mi se slažemo da je Siniša Mali u pravu, odnosno da je Dragan Đilas lopov i verovali ili ne dobijem ja od izvršitelja takođe potvrdu da mi je uplaćeno 83.703 dinara od Dragana Đilasa na ime te presude i svega ostalog. Dakle, jedan sam verovatno od retkih koji je nešto i naplatio od Dragana Đilasa, ali samo da znate poštovani narodni poslanici, uvaženi građani Srbije, to je samo zbog toga što sam ga nazvao da je lopov, da krade i sud je to i potvrdio. Mislim da je dovoljno i ne treba ništa više o tome da kažem. Hvala puno. 

ANA BRNABIĆ: Hvala. Poslovnik. 

RADOMIR LAZOVIĆ: Poštovana predsedavajuća, evo vidite šta se desi kad ne reagujete ni prvi put, ni drugi put i ne sprečite povredu Poslovnika, odnosno zloupotrebu… 

ANA BRNABIĆ: Koji član? 

RADOMIR LAZOVIĆ: Član 103. koji govori o tome kako se ukazuje na povredu Poslovnika, zbog čega i slično, ali mogao bih da kažem i član 108. jer se vi starate o redu na Skupštini. Znači, vi biste trebali da zaustavite ovo što se dešava. Član na koji se prethodni govornik pozvao, 109. nema nikakve veze sa ovim. Taj član zapravo vi treba da iskoristite sada, da zaustavite buduću zloupotrebu ovoga zato što ste dozvolili da se od tri puta isto dešava. Eto, kad ne dozvolite… Što se tiče pominjanja porodice, ja sam prvi koji je za to da se tako nešto ne radi, ali. 

ANA BRNABIĆ: Sada ćete osuditi?

RADOMIR LAZOVIĆ: Imamo jedan drugi problem. Braća i gospodina Malog i gospodina Vesića su u vremenu koji osuđuju obojica bili jedni od većih donatora te DS koju sad osuđuju i sad da li mi treba ili ne treba to da kažemo, recite mi. Da li je to nešto o čemu se govori ili se ćuti. Da li mi razumete šta hoću da kažem? Dakle, ja razumem ovu potrebu. Ne moramo o tome da razgovaramo. Niko ne treba da napada decu. 

ANA BRNABIĆ: Ja vas molim da ne pominjete porodicu, ne pominjite porodicu, ali posebno vas molim da ako ste već tako deklarativno veliki u tome da je strašno, a strašno je da neko pominje nečiju decu, kao što je to uradio Dragan Đilas po iks, ipsilonti put, onda sada, molim vas, a sada osudite pominjanje dece gospođe Tabaković. Osudite. 

RADOMIR LAZOVIĆ: Dozvolite. Samo da vam kažem. Sve što smatram da treba osuditi osudiću, ali ne vidim u tome problem. Vidim problem u tome što ne reagujete na povredu Poslovnika. Toliko od mene. 

ANA BRNABIĆ: Hvala vam. Reč ima Siniša Mali. 

SINIŠA MALI: Poštovani narodni poslanici, uvaženi građani Srbije, zarad naše zemlje, s obzirom na temu koji je tema današnjeg zasedanja, ja vas molim da prekinete sa lažima, zloupotrebama i svim ostalim izlaganjima i rečima koje koristite i oko braće i oko dece i oko svega pogotovu kada su neistinite. Vama, gospodine Lazoviću, ako nađete dokaz da je moj brat dao DS jedan jedini dinara, ja više nisam ministar, a takođe i vi recite da se više nećete baviti politikom. Ako ne, prestanite da lažete. Hvala puno. 

ANA BRNABIĆ: Hvala. Reč ima potpredsednik Vlade ministar Aleksandar Vulin. 

ALEKSANDAR VULIN: Zahvaljujem. Znate, mi smo ovde svedoci suštinski borbe za vlast u opoziciji. Nakon što su gospodina Đilasa potpuno ignorisali, odbili svi njegovi koalicioni partneri iz pretprošlih izbora i rekli mu da im ne pada na pamet da hoće da bojkotuju izbore sa njim jer znaju da će bolje proći bez njega nego sa njim, on se sada ponovo pojavljuje ovde u parlamentu sa željom da se nekako nametne tim istim ljudima za vođu opozicije. Za vlast ne može da se nametne. Zna da od toga nema ništa. Da mu treba malo više od Šolca i Hila i svih ovih ostalih da ga dovedu na vlast. Teško je. Jednostavno ne ide tako. Vidite, ja smem da govorim, da koristim njihova imena. Smem da kažem šta mislim i o Hilu i o Šolcu i svim ostalima. Vi naravno ne smete, osim kada ste nešto ljuti, kada ste povređeni, što vas ne pomažu dovoljno da dođete na vlast. Ovde smo imali prilike da gledamo jednog uvređenog čoveka, ljutog što neko sme da mu kaže istinu u lice. Nije navikao zato što svi njegovi saradnici koji su ostali sa njim su neprekidno na plati kod njega i njegovih firmi. Ovde nema funkcionera koji su tu iz ideje nego su isključivo i jedino tu zato što primaju platu od pomenutog gospodina. Inače, i da vam samo pomognem oko još jedne stvari, nije gospodin Đilas na slobodi kao Haradinaj zato što je nedostatak dokaza. On je na slobodi jer su krivična dela zastarela. Kada sam došao na mesto ministra unutrašnjih poslova posvetio sam se i mostu i sličnim mahinacijama. Nažalost, zastarela. Zašto je to tako treba pitati one koji su bili pre mene, ali gospodin je na slobodi ne zbog nedostatka dokaza, dokaze ima, već zato što je jednostavno zastarelo. Hvala vam. 

ANA BRNABIĆ: Zapanjena sam. Da vas podsetim još jednom, ja mislim da je ovo treći put da danas podsećam, Kodeks ponašanja narodnih poslanika treba svaki narodni poslanik da pročita. Član 20. gospodine Đilas, stav 3. – narodni poslanik ne sme da iznosi podatke, činjenice i ocene iz ličnog ili porodičnog života drugog lica koje mogu da naškode časti ili ugledu tog lica. Ostavite se optužbi na račun bilo čije dece, bilo koliko godina da imaju. Ako nemate bolje argumente, onda bolje ćutite i nemojte posebno damama u ovom domu, ako to radite van ovog doma i radite to u svom domu, to je vaše pravo iako to ja osuđujem, ali u ovom domu damama kao što je gospođa Tabaković nećete govoriti – vi bitange. Nećete. Nećete. I sve žene koje sede u vašoj poslaničkog grupi treba to da osude. Umesto da bude jedan aršin za jedne žene, a drugi aršin za druge žene. Iako vam nije dobro, kao što ste rekli, bolje da niste dolazili danas u Skupštinu nego da ste ovakve stvari izneli, ovakvu atmosferu uneli u ovaj dom i naše društvo. Dušan Nikezić, replika. Izvolite. 

DUŠAN NIKEZIĆ: Gospođo Tabaković, kao što sam vam rekao na Odboru za finansije i sada vam ponavljam, svi podaci koje iznosim su isključivo sa sajta Narodne banke Srbije i sa sajta Ministarstva finansija. Na tim sajtovima ćete naći podatke šta ste vi ostavili 2000. godine, kada ste bili ministarka i kada ste bili jedna od ministarki u ekonomskim resorima koji su svi bili pod kontrolom Srpske radikalne stranke. Podsetiću vas da ste tada ostavili deviznu štednju od 387 miliona evra, samo 387 miliona evra, a zatekli ste deviznu štednju od 12 milijardi evra, da ste ostavili plate od 48 evra, penzije od 35 evra, da ste ostavili javni dug od 14,2 milijarde evra ili 170% BDP-a. Mi slušamo ovde stalno o nekom Mastrihtu od 60% BDP-a. Vi ste ostavili veći dug nego što je imala Grčka. To je ono što ste vi ostavili 2000. godine. Spominjete inflaciju iz 2012. godine od 12%, a vi ste ostavili inflaciju od 112%. Da pogledamo i neke novije podatke. Za vreme vašeg poslednjeg mandata je prosečna inflacija bila 6% godišnje, duplo više nego što je bila ciljana inflacija. Vaš osnovni zadatak je, po Zakonu o NBS, postizanje i održavanje cena. Drugi zakonski zadatak NBS je zaštita interesa korisnika bankarskog sektora. Za vreme poslednjeg mandata su poslovne banke u Srbiji ostvarile neto dobit od četiri milijarde evra, na šta ste vi žmurili, kao i ostali predstavnici NBS. Pošto imam još jako malo vremena, samo da kažem ministru Malom da to koliko imate para na računu se najbolje vidi u zaduženjima koja su i na ovoj sednici, znači za zadnjih mesec dana zadužili ste se tri milijarde evra i odložili dve milijarde dolara koje vam dospevaju. Toliko para imate na računu. 

ANA BRNABIĆ: Reč ima dr Jorgovanka Tabaković. 

JORGOVANKA TABAKOVIĆ: Ja sam u Vladi od 24. marta 1998. godine do 24. oktobra 2000. godine bila ministar za ekonomsku i vlasničku transformaciju. I za mog ministrovanja nije ostala ni jedna jedina sporna privatizacija. Nalazima budžetske inspekcije posle 2000. godine niste mogli, a pronašli bi, da ste ikako mogli, i jednu jedinu mrlju na mom ministrovanju. Ono što govorite da smo ostavili, samo ste jednu stvar zaboravili. Ne dobacujte. Samo ste jednu stvar zaboravili. Da je Srbija bila pod sankcijama i da je do 1999. godine pred bombardovanje bila zatvorena zemlja, koja je morala da nabavlja naftu, lekove i ostale potrebne energente, zaobilazeći sankcije onih koji su vam 2000. godine obećali šest miliona dolara i starateljske pomoći Svetske banke za skidanje Miloševića, gde ste im sav realni sektor i sav bankarski sektor predali za dva puta po šest miliona dolara. „Službeni list SRJ“, međunarodni ugovori broj 8. i broj 11. Zatvorili ste bankarski sektor po metodi isecanja od slučaja do slučaja, to je bio čitav elaborat kako će se bankarski sektor zatvoriti, i realni sektor, privatizacija pre svega velikih preduzeća urađena je onako kako je urađena, da je preko 450.000 ljudi ostalo bez radnih mesta i Srbija bez tržišta. To što je tada ostavljeno danas je, pod vlašću SNS i mene kao guvernera, čiji sam izbor i izglasana u ovom parlamentu, dinarska štednja 163 milijarde dinara, devizna štednja 15 milijardi evra, devizne rezerve 27 milijardi evra, od kada se prati u istoriji nisu tolike. Zlatne rezerve u okviru deviznih rezervi 46,5 tona, od čega je kupljeno 17 tona u inostranstvu, što se nikada nije radilo u Srbiji. O ugledu Srbije, o stranim direktnim investicijama i posledicama, odnosno rezultatima, govore cifre. O dobiti banaka. Čekajte, tata vam je bio u „CES Mekonu“ i veliki broj ljudi sa kojima danas sarađujete. Institut „CES Mekona“ koji je vodila Živana Olbina i koji je bio prvo zadužen za reformu bankarskog sektora, za privatizaciju „Telekoma“ i PTT, što bi trebalo da vam bude izvor saznanja kako se radi, vodi i kako funkcioniše bankarski sektor u tom smislu. Vi ste možda ljuti na mene što ja nisam dala saglasnost gospodinu Nikeziću Zvonimiru da bude član Upravnog odbora „Agrobanke“, zato što je imao prekršaje u finansijskoj oblasti, gde je zakon zabranjivao da on bude član uprave. Upravo zato i govorim. Ja takav odnos imam danas prema svakome ko se pojavljuje da bude član uprave u bankarskom ili sektoru osiguranja. Jednak odnos imam. Međutim, zašto ovo govorim? Pa, vi bi morali kao ekonomista, kao bivši savetnik gospodina Cvetkovića da znate tri činjenice. Portfolio bankarskog sektora 2023. godine je udvostručen, što će reći da je deo prihoda došao od mnogo većeg kreditnog portfolija. Znate takođe da su povećane kamate na kredite zbog zatezanja monetarne politike i borbe sveta sa visokom inflacijom. I to su razlozi zbog kojih ne samo bankarski sektor u Srbiji ima veći profit, ali na nivou ostalih grana ili čak niže od ostalih grana u privredi Srbije. Pogledajte te podatke. 

ALEKSANDAR JOVANOVIĆ: Jel moguće?

JORGOVANKA TABAKOVIĆ: Da, moguće je. Mogu vam ih i izneti. Ali ono što je važno, jedno morate da znate, da malo povežete stvari u celinu, znači, udvostručen bankarski portfolio, taj povećani broj kredita na kojem banke zarađuju kamate, znate kako je moguć? Sa preko 450.000 novozaposlenih ljudi u fabrikama koje je otvorio Aleksandar Vučić i investitorima koje je doveo. Ti ljudi mogu da podignu kredit, mogu da ga otplaćuju, mogu da kupuju stanove, pa možemo i da imamo u krajnjem ishodu ovakav rast BDP-a. Ali jedna važna činjenica koja ide vama na teret je treći razlog zašto bankarski sektor u Srbiji ima povećani profit. U vaše vreme, baš u vaše vreme, 23,9% je bilo blokirano bankarskih sredstava u problematičnim kreditima, a i srpskim jezikom da kažemo – politička odlučivanja gde će i kome ići pare, onima koji nisu mogli te kredite da vrate blokirali su deo bankarskih izvora sredstava za finansiranje, gde je gotovo četvrtina ukupnog bankarskog potencijala bila blokirana kod vaših političkih prijatelja uglavnom, neke su pominjali juče. Sektor bankarski danas ima svega 3% tih problematičnih kredita, i kroz energetsku krizu i kroz grčku krizu i kroz kovid krizu, nismo dozvolili da se povećava broj tih problematičnih kredita da bi moglo da se nastavi finansiranje. Jedan od najvećih, da kažem, uspeha ove vlasti je povećano investiciono finansiranje, zbog čega možemo i da govorimo o rastu o kom govorimo. I da rešim jednu ključnu dilemu. Moja su deca žrtva u velikoj meri mog bavljenja politikom i nije mene gospodin Đilas uvredio time što je pominjao nešto decu, ali izreći nebulozu – vi ste kadar Tomislava Nikolića, a onda ste navodno to i to rekli za Vučića. Tomislav Nikolić, Aleksandar Vučić, ja i još desetak ljudi smo osnovali Srpsku naprednu stranku, nismo mi iz drugih stranaka. Jesam ja sa vama nekad popila kafu? Jel mi imamo neke zajedničke prijatelje? Kako izmišljate gluposti da sam za čoveka koga najviše cenim u životu rekla tako nešto? Nemojte da se pravite da ne čujete glavnu stvar. Izmislili ste da sam rekla nešto, jer niste imali ni jedan argument. Time ste me, eto, postigli ste nemoguće, uvredili ste me time što ste mog prijatelja uvredili lažju koja govori o vašoj nemoći i o vašoj neljudskosti. Možete da se pravite da ne čujete, ovde piše sve. U ovim mikrofonima ostaju zapisane sve izjave o vama, o meni, sve što smo govorili. Postoje stenografske beleške od 1993. godine, od kad sam ja u politici, ali i od kad ste vi u politici i od kad ste vodili NIP i kad ste bili gradonačelnik i o svemu onome što je DRI pisala, o vama, meni, izveštaj budžetske inspekcije i sve ostalo. Znači, ne možete vi da uvredite moju decu. Vi ste uvredili mene izmišljanjem nečega što ste za mog prijatelja rekli, što znam da niko neće poverovati, ali ste me povredili. 

ANA BRNABIĆ: Idemo dalje. Mogli bi ovako sa replikama u krug, sve smo rekli šta smo imali o ovoj temi. Reč ima Veroljub Arsić. Izvolite. 

VEROLJUB ARSIĆ: Dame i gospodo narodni poslanici, poštovana gospođo Brnabić, poštovana guverneru gospođo Tabaković i ministri, ja bih zamolio pre svega Sinišu Malog kao ministra da vodi računa kada kaže da na trezorskim računima ima 744 milijarde dinara, zato što bivšem gradonačelniku Beograda koji je prethodio Siniši Malom na tom mestu može da pozli pa ne može da sedi u sali. A još kad guverner, gospođa Tabaković, kaže kolike su nam devizne rezerve, mislim da ćemo i krevet da mu kupimo. Toliko o tome. Pitao bih gospodina Vesića koliko može sa 600 miliona evra kilometara auto-puteva da napravimo, koliko košta simbol Beograda koji je bivši gradonačelnik napravio? Jer, nešto mislim da istočni i južni krak Koridora 10 možda ne koštaju manje nego što košta taj čuveni Most na Adi, ali sam siguran da ne koštaju više. A vi izračunajte koliko kilometara ima istočni i južni krak Koridora 10, koliko ima tunela i koliko ima mostova. I nisam primetio da je bilo koji gradonačelnik Beograda, posle uvaženog kolege koji ne može ovde da sedi, zaradio 619 miliona evra, ili ukrao. Očigledno je da je to moguće samo sa osobom koja ima mašinski mozak, a nema ni trunke odgovornosti prema građanima i prema gradu koji vodi. Danas na ovoj sednici, na kojoj sam se nadao da ćemo barem malo više da pričamo o Deklaraciji, mislim da sam se naslušao svega i svačega. Pre svega, valjda pod izgovorom nekog patriotizma, nekog ko se predstavlja kao patriota, preti se narodnim poslanicima većine. Još kažu - pazite kako glasate, mi vas gledamo! Šta treba, da se uplašimo? Još kaže - ja sam advokat, pa sebi daje za pravo da bude ne sudija Ustavnog suda, nego Ustavni sud, jer daje sebi za pravo da ceni ustavnost kao advokat, a ni sudija Ustavnog suda kao pojedinac to ne može. Pa se još predstavlja kako mi na ovoj sednici nešto krijemo, a pravno i ekonomsko nepismeni ljudi mogu da kažu da su sporazumi o zaduženjima prikriveni zato što stoje u Zakonu o budžetu za 2024. godinu. Toliko o njihovoj stručnosti, toliko o njihovom znanju, toliko o tome kako bi oni vodili Srbiju. Slušao sam od kolega narodnih poslanika koji takođe navodno brinu za našu južnu pokrajinu kako bi glasali za ovu deklaraciju ali, eto, ovaj deo da ste malo drugačije napisali, ja bih glasao. Nije čitao Deklaraciju da bi glasao za nju, nego ste čitali deklaraciju da ne glasate za nju. To je motiv. Nije vama stalo do srpskog jedinstva, nije stalo do srpskog naroda, nego da nađete političko opravdanje zašto nećete da podržite deklaraciju. Jedan kolega iz opozicije imao je primedbe. Sve je lepo ispričao i dao svoje primedbe, ali je rekao pošteno - ja ću za ovo da glasam, zato što niko do sad nije ponudio ništa bolje, iako je opozicija. Pa, neće kruna sa glave nikome da padne zbog toga! Ali, mi ćemo o svemu da glasamo protiv da, eto, ne smemo da naljutimo nekoga i da kaže kako možda sarađujemo sa tim zlim, negativnim režimom Aleksandra Vučića! Još jednu stvar da vam kažem, kolege poslanici. Srpskom jedinstvu ne doprinosi to što vređate izbornu volju tih istih Srba, sa pričom kako su izbori pokradeni, to je čin izdaje ili što vređate predsednika jednog entiteta i predstavnika srpskog naroda u Republici Srpskoj, nazivate mečkom Božanom. Kako vas nije sramota? Ma među vama nema "S" od Srbina. Jeste, vama je stalo do onih 744 milijarde koje se trezorskim računima i 27 milijardi deviznih rezervi. Što to ne kažete? Pa, vidite kako vam oči cakle čim vam to spomenem, čim vam to spomenem vama se oči zacakle. Da ne pričam o tome kako pokušavaju da sa nepoznavanjem problematike u jednoj oblasti koja se zove rudarstvo zaplaše građane. Evo, ja nisam stručnjak, ali ću saslušati stručnjake, ali ne vaše, nego nezavisne, zato što studije procene uticaja na životnu sredinu za jedan takav projekat ne pripada nijednom institutu, ne pripada nijednom akademiku, nijednom naučniku, zato što je to multiplinarna disciplina, a vi dovodite tu vaše privatne stručnjake, Vidim da se mnogo nervirate, pa još ću da vas nerviram, ne brinite ništa. Ne brinite ništa, jer čim se nervirate, znam da vas pogađaju reči, mene vaše da pogode ne mogu jer uglavnom zasnivate svoje debate na neistinama. Mislim da ako ništa drugo, jedna ovakva deklaracija koja je predložena od strane formalno Vlade Republike Srbije, neformalno dve srpske vlade, što izbegavate da kažete, ako ništa drugo, bar će mnogima ovde u Srbiji maske da padnu, ko šta misli Srbiji, ko šta misli srpskom narodu. Pravi je trenutak da je donesemo zato što mnogi od vas izgleda mi da ne poznaju kakvo je raspoloženje Srba koji ne žive u matici. Evo ja sam bio na jednoj tribini u Trebinju za koju mogu da kažem i da je početak svega ovoga. Tribina je pod nazivom „Buđenje srpskog jedinstva“, februar mesec 2020. godine pred pandemiju korone. Organizovala je Ujedinjena Srpska sa sadašnjim predsednikom Skupštine Republike Srpske, Stevandićem. Evo vidim, opet dobacivanja. A, da ste bili tamo znali biste, da ste bili tamo znali biste koliko Srbima koji ne žive u matici su potrebne čvršće veze sa maticom, kako oni gledaju Srbiju, kako je više čuvaju nego mnogi od vas ovde. Vama je sve to smešno. Ma, nema veze. Kako je više čuvaju nego mnogi od vas ovde. Ne vidim u čemu je problem onda da barem ljude koji vama uopšte ne smetaju da barem njih podržite kao pripadnike sopstvenog naroda, nego sve izvrgavate ruglu, sprdnji, podsmehu. Onda hoćete da kažete da vi brinete o interesima građana Srbije. Čuo sam jednu zanimljivu teoriju da pripadnost srpskog naroda se koristi da bi postojala država Srbija. Kažite mi, molim vas, na duge staze gde je opstao srpski narod gde nije bila srpska vlast? Kažite mi u kojoj državi je opstao srpski narod gde nije bila srpska vlast? U kojoj državi? Nemamo odgovor, nije ni u jednoj. Zato se i javlja ta neophodnost i za ovom deklaracijom, radi očuvanja nacionalnog identiteta pripadnika srpskog naroda. Pri svemu tome, ja to moram da kažem, mada je deklaracija mnogo napadana od strane raznih političara iz regiona, deklaracija ni u jednom delu ne ugrožava teritorijalni integritet bilo koje zemlje u regionu i više puta se u samoj deklaraciji izražava podrška pre svega teritorijalnom integritetu BiH i suverenitetu Republike Srpske. Čini mi se da zbog tog suvereniteta Republike Srpske nećete da podržite ovu deklaraciju. To ćete morati da objasnite svojim sunarodnicima koji žive na teritoriji Republike Srpske, ako smete da odete kod njih i da im kažete da ste glasali protiv toga da se kao pripadnici istog naroda pomažemo radi očuvanja nacionalnog, verskog i kulturnog identiteta. Da bi građani Srbije znali kolika je to boleština među njima, recimo problem rudarenja u Srbiji su podigli na politički nivo, a onda su sa tim političkim nivoom počeli da napadaju SPC kao instituciju koja pripada svim Srbima pravoslavne veroispovesti. Šta je ono što je bilo prekjuče u Valjevu nego napad na SPC? Vama je smešno to? Kako ne shvatate ulogu SPC u srpskom društvu i narodu? Pa, SPC pripada svima, i onima koju su protiv rudnika i onima koji su za rudnik i onima koji su protiv SNS i onima koji su za SNS, onima koji vole Vučića, onima koji ne vole predsednika Srbije. Svima pripada, zašto je petljate u dnevno političke teme? Da biste delili narod i došli do sitnih političkih poena? To je ništa drugo nego sektašenje. Sektašenje. To što hoćete SPC da uvučete u političke teme je sektašenje. Treba li da ponovim treći put? Sektaši to rade, pripadnici sekte. Čini mi se da se ovde ponavljaju stvari o deklaraciji koje sam čuo i u Zagrebu i u zvaničnom Sarajevu i u još nekim političkim centrima. Imali smo ovde jednu diskusiju jednog kolege koji nije Srbin. Pripadnik je mađarske nacionalne manjine, Balint Pastor. Mnogima od vas je pokazao kako se prvo poštuje država u kojoj živi i kako se poštuje matica, njegova matična država kojoj on pripada kao pripadnik mađarskog naroda. Mislim da i mnogim političarima iz regiona može da posluži primer saradnje Srbije i Mađarske i početak odlične saradnje između srpskog i mađarskog naroda. Mogu da kažem da je zato bilo potrebno mnogo truda i jedne i druge strane zato što istorija Srba i Mađara nije baš tako jednostavna i laka. Kada smo mi mogli sa njima, oni sa nama ne vidim zašto se napada jedna ovakva deklaracija i u Zagrebu i u Sarajevu. Ne mogu da razumem da država u kojoj postoje etnički Srbi kao pripadnici nacionalne manjine hoće te iste pripadnike nacionalne manjine ili da protera ili nasilno da asimiluje ne shvatajući da pri tome gubi deo svog kulturnog identiteta. Sve ono suprotno od onoga što radi Srbija koja ima ubedljivo najviše nacionalnih manjina u ovom delu Evrope i svaku nacionalnu manjinu smatra delom države i bogatstva koje ta država ima. Vi izvolite, delite mišljenje sa onima koji su i napadali Srbiju i napadali predsednika Vučića, koji nisu pre svega Srbi, koji su dokazali da ne misle ništa dobro Srbiji, čak su nam stavljali i barikade na graničnim prelazima da ne mogu da prolaze kamioni iz Srbije kroz te države. Proterali sam nam 450.000 stanovnika, sunarodnika u „Bljesku“ i „Oluji“. Da nećete možda u Knin da idete da slavite sa njima to? Evo, voleo bih da konačno o tome progovorite. Neka kažu lepo i Srbi sa tih prostora da li se slažu sa načinom na koji odnosila jedno vreme Hrvatska država prema Srbima, i sada isto. U Srbiji kada glasaju nacionalne manjine, pa glasaju svi u jednu kutiju, nema drugog spiska, nema drugačijeg listića, nema druge kutije, hoćemo da on bude siguran kada dolazi da neće da bude prozvan zbog toga što je pripadnik drugog naroda. Sve suprotno od onoga što rade neki naši tzv. dobri susedi, koji sve drugo rade, samo na svaki način pokušavaju da ospore postojanje, ozbiljno postojanje srpskog naroda na svojoj teritoriji. Još jednu stvar pa da završim, oko izbora guvernera Narodne banke. Gospođa Tabaković je kroz više svojih rezultata pokazala i dokazala se kao guverner Narodne banke. Uređen je međunarodni sistem, monetarni sistem, inflacija je pod kontrolom, ali ono za šta gospođi Tabaković mogu da odam priznanje što je bankarski sistem odnosno strane banke stavila u zakonski okvir u Republici Srbiji i kada možete da stavite institucionalno banke koje rade na vašoj teritoriji u zakonske okvire, budite sigurni da možete i bilo koju drugu rudarsku kompaniju koja je mala maca za bankarski lobi i bankarski sektor, da stavite pod kontrolu. Za kraj, neko je rekao ovde da će istorija da piše šta radimo, ali neće istorija da piše ono što vi želite, istorija će da piše ko je reformisao Srbiju, šta je sve urađeno za vreme vlasti Aleksandra Vučića, koliko je puteva napravljeno, koliko je bolnica izgrađeno, koliko je bolnica rekonstruisano, koliko je radnika zaposleno i koliko je fabrika otvoreno, o tome će da piše istorija. Pisaće i još nešto, ko mu je bio saradnik, ali pisaće i ko je bio levo smetalo na putu ekonomskog oporavka Srbije. 

SNEŽANA PAUNOVIĆ: Hvala. Po Poslovniku, kolega Mitrović Izvolite. 

PEĐA MITROVIĆ: Poslanik Srpske radikalne stranke Veroljub Arsić povredio je član 104. Poslovnika tako što je rekao u ovom delu parlamenta sede ljudi u kojima nema S od Srba i da ovde vlada boleština. Mislim da je predsednica Ana Brnabić morala da reaguje na to i da prekine Veroljuba Arsića, jer je to uvredljivo za sve nas koji sedimo sa ove strane, ali bih pitao poslanika Srpske radikalne stranke Veroljuba Arsića da li je patriotizam to što 90%.

SNEŽANA PAUNOVIĆ: Možete da pitate samo mene. Pošto ste reklamirali Poslovnik možete da pitate samo mene. Sada pitam ja vas da li hoćete da se izjasnimo u danu za glasanje? 

PEĐA MITROVIĆ: Da.

SNEŽANA PAUNOVIĆ: Hoćete. Izjasnićemo se. Narodni poslanik Dragan Đilas, pravo na repliku. Izvolite. 

DRAGAN ĐILAS: Prvo, ja o tuđoj deci ne pričam, a zna se kako prolaze moja deca, koju tuku u školi jer im je tata lopov zbog laži koje iznosite. Nemojte da pričate o ljudima od 30 godina koji su se zaposlili u službama kao deci. Hajde to da preskočimo. To je broj jedan. Nemojte meni da bilo ko bilo šta o deci priča, zna se kako moja deca prolaze. Što se tiče gospodina Arsića, koji ovde priča o tome šta sam ja ostavio u Beogradu, gospodine Arsiću, ja izašao na izbore a dobio 36%, Vučić 26%. Da je neko drugi, bilo bi 50%, pošto je on najozbiljniji protivnik. Četrdeset pet obdaništa otvoreno, tri mosta, domovi zdravlja četiri, osnovne škole devet. Meni je fascinantno da vi pričate o ekonomiji sa srednjom tehničkom školom koju ste završili u Kostolcu. To mi je ovako fascinantno, ali mi je još fascinantnije da ste vi čovek koji bi trebalo da bude u Odboru za pravosuđe, jer ste vi uspeli da uđete u kafanu sa pištoljem pijan, da uzmete pare od konobara, da budete oslobođeni zato što je veštak rekao da ste vi bili toliko pijani da niste znali šta radite. Vi ste ušli u istoriju srpskog pravosuđa. Kada pričate da nije urađeno ništa za naše vreme, nabrojao sam. Urađeno i tri mosta, urađeno i devet osnovnih škola, urađeno 40 i nešto obdaništa i urađena četiri stana koja ste vi u Mirijevu kupili za vreme kad je bilo mnogo loše, u vreme prethodne vlasti. Još jednom vam kažem, pošto ne mogu više da vas slušam, pošto kada slušam onda mi se zdravstveno stanje ozbiljno naruši dodatno, pa ću morati da odem. Svaki put kada bilo ko od vas kaže laž o meni, ja ću reći istinu o njemu. Hvala vam puno. 

SNEŽANA PAUNOVIĆ: Vi se, kolega, sada niste javili za povredu Poslovnika? Ovo vam se ne čini da je bila povreda Poslovnika? 

PEĐA MITROVIĆ: Ne.

SNEŽANA PAUNOVIĆ: Nije? Bravo! Kolega Arsiću, pravo na repliku. Izvolite. 

VEROLJUB ARSIĆ: Ne koristim pravo na repliku, nego kao predstavnik predlagača, na šta imam pravo, jer očigledno je da sve što sam govorio u prethodnoj diskusiji da je jako pogodilo bivši režim toliko da je pobegao. Evo, ja sedim ovde čitav dan, nije mi teško, ne plašim se njih, nisam se plašio ni kad su bili vlast, a kamoli sada, ne plašim se na njihove stvari koje oni izmišljaju, pričaju. Mene samo interesuje jedna druga stvar, na šta oni nikako ne daju odgovor, kakva je to matematika da za četiri godine na mestu gradonačelnika Beograda zaradite 619 miliona evra? Evo, samo to da odgovori, da kaže građanima Srbije tu čarobnu formulu kako se zarađuje 619 miliona evra. Ovde očigledno postoje neke duple istine u celoj toj priči zato što ne znam kako da objasnim jedan vrhunski bezobrazluk, da koristite poziciju gradonačelnika Beograda i pritom koristite i svoj politički uticaj da naterate RTS da potpiše ugovor sa vama na osnovu koga ćete da zaradite 619 miliona evra? To je ono što građane Srbije najviše interesuje i to je ono prema tome kako se građani Srbije opredeljuju. Opredeljuju se prema rezultatima i ko se kako ponašao dok je bio vlast. Nemojte da krivite nikog drugog osim vas što ne možete da pobedite SNS i Aleksandra Vučića. Jeste, bio sam i u Srpskoj radikalnoj stranci, i tada sam vas pobeđivao. I Vučić vas je tada pobeđivao. Pobeđivali smo vas uvek zato što ste se jako loše odnosili prema građanima i imali očajne rezultate. Samo su poluge vlasti iz straha koji ste imali vas održavali na vlasti i podrška iz zapadnih ambasada, pa valjda zato i danas pišete pisma američkom ambasadoru da vas uvede u vlast u Srbiji. Tražite od njega pomoć. Znate šta, kada se bavite politikom iz kog god da ste naroda i iz koje god države da dolazite, nemojte tražiti pomoć i podršku. Nemojte tražiti pomoć i podršku od stranih ambasada… 

SNEŽANA PAUNOVIĆ: Oprostite, kolega Arsiću, samo da objasnim kolegama po kom osnovu govorite. Vidim da je nervoza nastupila. Ovo nije replika, tako da nemojte me gledati čudno. Nemojte da dobacujete kolegi, pošto uporno kritikujete dobacivanjem. Uostalom, za to je zadužen gospodin Jovanović. Izvinite, kolega Arsiću. Izvolite. 

VEROLJUB ARSIĆ: Niste morali, koleginice. Razumem vašu želju da atmosferu u Skupštini privedete onom delu koji se odnosi na Poslovnik, ali ne smeta meni njihova galama, čak me i motiviše da još afirmativnije govorim o politici Srpske napredne stranke i politici koju vodi predsednik Srbije Aleksandar Vučić, koji, za razliku od njih, ne traži podršku po stranim ambasadama, nego traži i dobija podršku od građana Srbije, pa kada budete dobili tu podršku od građana Srbije, onda možemo da razgovaramo o tome kakvi ste kao… Primećujem da vas mnogo pogađa sve što sam rekao. Jadni ste političari koji visite po zapadnim ambasadama da vas one dovedu na vlast. Znači, ja sada svakoga od vas slobodno, pošto sam ja iz Požarevca, slobodno izazivam i bacam rukavicu da me pobedite u Požarevcu sa vašom strankom, a ja sam na ime, da vidim kako ćete da prođete. Toliko o tome koliko o vama misle građani Srbije ne zato što sam ja nešto mnogo poseban, nego kakav negativan stav imate potpuno zasluženo od strane građana Srbije prema vama. 

SNEŽANA PAUNOVIĆ: Prelazimo na listu narodnih poslanika. Reč ima kolega Edin Đerlek. Izvolite. 

EDIN ĐERLEK: Uvažena predsedavajuća, uvaženi članovi Vlade, dame i gospodo narodni poslanici, pokušaću da se držim dnevnog reda, iako vidim da je to danas veliki izazov. Kada je u pitanju deklaracija, naravno da Srbi imaju pravo da se sabiraju i da usvajaju deklaracije, naročito ako se ima za cilj ono što se govori, a to je sloga, zajedništvo, pomirenje, pa čak i nacionalni ponos. To su sve dobre i legitimne stvari, kao što je dobro što se izražava pijetet prema žrtvama u BiH, ali isto tako i u zemljama bivše Jugoslavije. Međutim, postoji nešto što je crvena linija za nas Bošnjake, pritom mislim na Bošnjake koji žive u ovoj zemlji, koji žive u regionu, u dijaspori i u celom svetu. Kod mene nećete naći raskorak u onome što govorim u Novom Pazaru, u Beogradu, u Sarajevu, Banja Luci i bilo gde u svetu. Moj narod me je birao da jasno saopštavam naše stavove. Ja ću vas zamoliti samo, ako možete da utišate predstavnike iz opozicije, budući da ne mogu da govorim i da mi nadoknadite ovo vreme. Dakle, ja nisam ona vrsta političara koja krije svoje stavove, već ih jasno saopštava, smatrajući da je u toj iskrenosti i otvorenosti lek za poboljšanje naših odnosa. Iskreno volim ovu zemlju i sve narode koji žive u njoj. Radim na tome da Srbija ide napred i da građani ove zemlje bolje žive. Mislim da sam to dokazao i pokazao i nastaviću to da radim u budućnosti onoliko koliko mi se da šansa i prilika. Međutim, naš stav po pitanju Srebrenice je jasan. U Srebrenici se jeste dogodio genocid i za njega su osuđeni pojedinci, ne država Srbija i ne srpski narod. I ko god kaže da je srpski narod genocidan narod, znajte da je zlonameran i da ne želi dobro ni sebi, ni svom narodu, ali ni srpskom narodu. Nijedan narod ne može biti okarakterisan kao genocidan narod. Čak i Srbi su pretrpeli genocid u Drugom svetskom ratu i to nikada neće biti politika Stranke pravde i pomirenja. Kada je u pitanju rezolucija o Srebrenici, oni koji misle da je slučajno i da nema nikakvog dodira sa onim što se dešava u Palestini i Gazi, znajte da je veoma naivan. Itekako ima veze, jer mnogi žele da operu svoje ruke tom rezolucijom od onoga što se događa danas u Gazi. Možda i operu ruke, ali savest nikada ne mogu oprati. Sad oni misle da će muslimani reći – pogledajte kako nas oni brane i štite, isti oni koji podržavaju masakr u Gazi, gde je ubijeno preko 40 hiljada ljudi, dva miliona raseljeno, gde deca skupljaju kišnicu da bi imali šta da popiju, gde skupljaju na deponijama hranu, gde roditelji skupljaju delove svoje dece da bi mogli da ih sahrane. I gledajte čuda, ta ista izraelska vojska kaže za sebe da je najmoralnija vojska na svetu, vojska koja je ubila na desetine hiljada nedužnih i nevinih civila, vojska koja je ubila na stotine novinara, na desetine humanitarnih radnika, koja UN proglašava terorističkom organizacijom, koja snima sebe dok ubija goloruke civile. Zamislite tog licemerja i hipokrizije, to je najmoralnija vojska na svetu. Podsmevaju se čitavom čovečanstvu, očekivajući da će svet ćutati i gledati taj horor koji se dešava. Naravno da nećemo ćutati o tome, jer to definiše karakter i mene i mog naroda, ali i ove zemlje. I nemam ništa protiv jevrejskog naroda, ali itekako imam protiv ovoga što radi izraelska vlada i ovoga što radi izraelska vojska. Zašto ovo govorim? Pa, govorim da mi ne bi dozvolili ovde da nam se ikada ponovi takvo ili slično ludilo rata. Govorim zbog toga da Srbija bude na pravoj strani istorije kada su u pitanju svetska dešavanja, da okrenemo novu stranicu u pogledu srpsko–bošnjačkih odnosa i da prestanemo jednom za svagda sa ratno-huškačkom i neprijateljskom retorikom, koja će oterati sve odavde, koja će oterati ljude odavde i onda nećemo imati ni kome da pričamo, ni nad kim da sprovodimo politiku. Vreme je da se okrenemo budućnosti i da ostavimo prošlost iza sebe, osim kao lekciju za bolju, lepšu i prosperitetniju budućnost. Hvala. 

SNEŽANA PAUNOVIĆ: Hvala. Gospodine Škrijelj, po kom osnovu? 

AHMEDIN ŠKRIJELJ: Replika.

SNEŽANA PAUNOVIĆ: Kome? Niko vas nije pomenuo. To da li ste se vi prepoznalo je nekako, moram vam reći, problem lične prirode. Gospodine Petkoviću, izvolite. 

GORAN PETKOVIĆ: Da ne bih kasnije ponavljao i da bih sprečio i neke nedoumice, Kosovo i Metohija je deo Srbije, Republika Srpska je priznat entitet i Srbija ne u NATO. Koleginice i kolege, zdravo živo. Svi smo, pre svega, građani, državljani Republike Srbije, pa tek onda to što smo po nacionalnosti, sklonostima, obrazovanju i zanimanju, pa i narodni poslanici. Zar Deklaracija o zaštiti nacionalnih i političkih prava i zajedničkoj budućnosti srpskog naroda treba da nam propisuje kako da se vladamo? Da meni deklaracija propisuje odnos prema Srbiji i sunarodnicima u okruženju? Meni tako nešto nije potrebno, jer me je život kroz vaspitanje, školovanje i profesionalnu vojnu službu usmerio i zadržao na putu patriotizma i rodoljublja, kao i odnosu prema sunarodnicima, ali i drugim narodima koji žive u Srbiji i okruženju. Uprkos svemu rečenom, izjavljujem da ću podržati i primenjivati deklaraciju, deklaraciju o zabrani iskopavanja litijuma, jer to je svesrpska, svesrbijanska i svebalkanska deklaracija, da sačuvamo našu zemlju, da sačuvamo naše ne previše bogate resurse, da ih razumno i domaćinski koristimo, a ne da ih uništavamo. Da kada te bogate čike iz inostranstva dođu i kažu - izvinite što je ispod vaše zemlje naš litijum, odbijemo taj njihov sarkazam i njihove nadnice za život. Dosta mi je, zaista, mitova o odbrani Evrope na ovim prostorima, počev od Kosovskog boja, preko mnogih velikih seoba, stvaranja raznih vojnih granica, pa do današnjih aktuelnih dana, kao npr. sada da se brani Evropa od litijumske zavisnosti od Kine, a najveći pojedinačni akcionar "Rio Tinta" sa 14% je kineska kompanija "Činalko". Da mi odbranimo ovo naše, a ne da predamo budzašto novim kolonijalnim gospodarima. Ja sam samo jednu zakletvu dao i bespogovorno ću je slediti, to je odbrana zemlje, naše reke, naše šume, naš vazduh, naša zemlja, naši životi, hvala. 

SNEŽANA PAUNOVIĆ: Hvala. Reč ima mr Akoš Ujhelji. 

AKOŠ UJHELJI: Poštovana potpredsednice, poštovani gosti, narodni poslanici, poslanička grupa SVM će u danu za glasanje podržati predlog predsednika da dr Jorgovanka Tabaković bude izabrana za guvernera NBS. Nekoliko je razloga zbog kojih i treći put podržavamo kandidature Jorgovanke Tabaković. Prvi razlog je da nema snažne države bez snažne Narodne banke. Narodna banka Srbije predstavlja snagu dobro organizovane, finansijski stabilne države, koja predstavlja državu i u međunarodnom finansijskom okruženju i pred našim građanima. U prethodna dva mandata tim okupljen oko Jorgovanke Tabaković je uspeo da unapredi reputaciju bankarskog sistema, koja skoro nije ni postojala pre 12 godina. Za poslaničku grupu SVM je od posebnog značaja da je poštujući zakonom propisanu ulogu NBS uspela da pored obaranja stope inflacije u održavanje monetarne stabilnosti u prethodnom periodu zatvori insolventne banke na način da ne ugrozi stabilnost bankarskog sistema. Takođe, više puta je uspela da odbije napade FX spekulanta koji su pokušali da obore kurs dinara i na takav način da ostvare ekstra profite. Narodna banka Srbije, odnosno privilegovana NBS, koja je osnovana domaćim akcijskim kapitalom pre 140 godina, kao šesnaesta centralna banka u svetu, je simbol naše snažne veze sa evropskom monetarnom tradicijom. Možemo reći da smo se prvi put Evropi predstavili našom Narodnom bankom i kao što smo svi i kao što smo prvi Sretenjski ustav pravili po ugledu na fracuski, belgijski ustav tako je i znatnu početnu pomoć u organizaciji Narodne banke pružila belgijska Vlada i njena Centralna banka. Prva pisana informacija o po potrebi osnivanja Narodne banke je objavljena 1854. godine u novinama srpskim u članku „Današnja novčana kriza“. Dakle, vidimo da je od samog početka Narodnu banku Srbije pratila novčana kriza i svi 28 dosadašnjih guvernera je tražilo odgovore na tri ključna problema: kriza, stabilizacija i inflacija. Uspešnost guvernera Narodne banke i njegovog tima se ceni upravo kroz odgovore na probleme stabilizacije i inflacije, a važan razlog zbog kojeg će Savez vojvođanskih Mađara podržati izbor Jorgovanke Tabaković je i taj da je guvernerka sa svojim timom uspela da kreira finansijski okvir koji je ojačao finansijsku stabilnost i olakšao otplatu kredita, privremeno su ograničene kamatne stope na standardne kredite, aktivno se pomagalo korisnicima finansijskih usluga, platni sistemi su funkcionisali bez prekida uz redovno izvršavanje svih transakcija, ojačan je DinaCard sistem, banke su obavezne da sprovedu dinarizaciju kredita, umanjene su naknadne za transfer sredstva i uskoro će biti uvedene i elektronske menice. Nije guvernerka Tabaković i njen tim prva koja je rešavala probleme inflacije i stabilizacije dinara. Posle Prvog svetskog rata stabilizacija dinara je trajala sve do 1931. godine kada je uvedena i zakonska de jure stabilizacija dinara donošenjem novog Zakona o Narodnoj banci Kraljevine Jugoslavije i Zakona o novcu. U prošlom veku, kroz program monetarne rekonstrukcije, eliminisana je hiperinflacija u januaru 1994. godine, ali će u našoj ekonomskoj, monetarnoj i političkoj istoriji ostati zabeleženo da je inflacija tokom 2023. godine prepolovljena i krajem 2023. godine bila je dvostruko niža nego krajem 2022. godine. Za pad inflacije zasluženi su pre svega: restriktivni monetarni uslovi, slabljenje globalnih pritisaka, a pre svega na proizvodnju hrane. Predlog naše poslaničke grupe je da Narodna banka zajedno sa Vladom ograniči marže za osnovne prehrambene artikle koje imaju koeficijent obrta jedan u mesec dana, jer su iskustva pokazala da je takvim merama moguće u većoj meri smanjiti inflaciju i zaustaviti nekorektnu poslovnu politiku koju sprovode trgovački lanci na teret dobavljača i kupca. Kada govorimo o rezultatima Narodne banke Srbije ne treba zaboraviti da je monetarnim merama uspela da smanji negativne efekte prouzrokovane pandemijom virusa kovid 19 i da pomogne privredi Srbije, smanjena je referentna kamatna stopa za ceo procenti poen, sužen je koridor osnovnih kamatnih stopa, povećana je dinarska i devizna likvidnost banaka, propisan je moratorijum u otpati obaveza po osnovu kredita i finansijskog lizinga za sve dužnike koji su to želeli najpre na 90, a zatim i na dodatnih 60 dana, uvedene su stimulativne mere u okviru garantne šeme Vlade Republike Srbije, uspostavljena je preventivna repo linija sa SB, pravovremene i koordinirane mere Vlade i Narodne banke Srbije sprečili su veći pad ekonomske aktivnosti i uspešno su sačuvana radna mesta u Srbiji. Za 140 godina postojanja Narodna banka Srbije je bila stub devet država, više puta je menjala svoj naziv, monetarnu i deviznu politiku je vodila i u Kraljevini i u Republici, u režimu privatne, državne, društvene i javne svojine, u ratnim okolnostima, okolnostima hiperinflacije, sve se menjalo, osim činjenice da je usled društvenih turbulencija, nepoverenja građana prema dinaru bilo je visoko, da su građani uvek štedeli više u evrima, nego u dinarima. Ono što se promenilo u mandatima guvernerke Tabaković je najdinamičniji godišnji rast dinarske štednje do sada. Dinarska štednja je u 2023. godine dostigla rekordno visok nivo do gotovo 138 milijardi dinara što je preko 40% više nego godinu dana ranije. Pošto su u prošloj godini pojedini sektori ostvarili rekordne profite, odnosno ekstraprofite zahvaljujući ekonomskoj situaciji, predlog naše poslaničke grupe je da se ispita da li je moguće privremeno uvesti porez na ekstraprofite i putem toga finansijski pomoći velikim državnim sistemima, na primer, zdravstvu, obrazovanju koji su u najtežim vremenima, koja su, nadam se, iza nas, najviše pomogli građanima Srbije. Za poslaničku grupu SVM je ključno da Narodna banka Srbije na čelu sa guvernerkom Jorgovankom Tabaković predstavlja simbol monetarne suverenosti, a monetarna suverenost je temelj i ekonomske i političke suverenosti jedne države. 

ANA BRNABIĆ: Molim vas samo da privedete kraju. 

AKOŠ UJHELJI: Podržavam takvu ulogu Narodne banke koja samostalno uređuje smernice monetarne politike vođena realnim zahtevima naše privrede, a koja čuva političku suverenost Srbije u procesima pristupanja i pridruživanja Srbije EU. Zbog svega napred navedenom, poslanička grupa SVM će podržati predlog za izbor Jorgovanke Tabaković za guvernera Narodne banke Srbije. Hvala na pažnji. 

ANA BRNABIĆ: Hvala vam. Reč ima narodni poslanik Marijan Rističević. 

MARIJAN RISTIČEVIĆ: Zahvaljujem. Odmah čujem neku podršku preko puta. Meni je žao što je kolega koji mi je pretio nekoliko puta, koji mi je psovao majku izašao, jer sam hteo da mu zahvalim još jednom na tome što smo zahvaljujući njegovoj organizaciji opozicije pobedili u Beogradu ubedljivo. Dakle, u prvom tom nekom procesu izbornom, on je izgubio 65 hiljada glasova svojom organizacijom i time doprineo da izgubi izbore, a takođe zahvaljujući njegovom bojkotu bilo je nesumnjivo da ćemo te izbore dobiti, stoga želim da je čuo ili ne čuo da mu zahvalim na našoj izbornoj pobedi kojoj je on i te kako doprineo. Za vreme njegove vlasti zatekli smo prilikom promene potpuno razvaljenu državu, teritorijalno razbijenu, politički obezglavljenu, ekonomski devastiranu, vojno nemoćnu, socijalno neodrživu, moralno unakaženu. To je ono što smo zatekli. Zatekli smo gotovo ekološki čistu državu. Zato se oni bune. Privrede nije bilo. U celoj Srbiji se dimila dva odžaka. Potpuno ekološki čista država i danas oni, kada se privreda Srbije oporavila, kažu – privrede nema. U njihovo vreme godišnji fond plata je bio šest milijardi, a danas je godišnji fond plata 24 milijarde ili četiri puta više. To pokazuje da naša privreda pravi novac od koga naši zaposleni primaju plate, ali gle čuda kažu da privrede nema. Građani su siromašni i siromašni građani umiru od zagađenog vazduha, doslovce tako. Dobro, ako privrede nema, kako je to onda zagađen vazduh? Aha, od prevoznih sredstava automobila, dizel itd. Odakle siromašnim građanima, kako oni kažu, dizel automobili? Odakle im uopšte automobili ako su toliko siromašni? Da idemo malo dalje, ja sam jedan od onih koji je stalno tvrdio da sam ja za eksploataciju litijuma po najvišim evropskim standardima. To sam tvrdio i kada je Vlada donela onu uredbu. Ja sam za to i dan danas da se eksploatacija litijuma vrši po najvišim evropskim standardima, a znate li zbog čega? Zbog životne sredine. Dakle, ukoliko se neko žali da je vazduh zagađen, taj je verovatno za električne automobile, a kako ćemo imati električne automobile, to ekološki ustanici ili ekološke ustaše, ne znam koji izraz da upotrebim, ne znam kako se to po padežima lomi, kako oni to misle da imamo čist vazduh ako nemamo električne automobile. Znači, bez problema oni koriste mobilne telefone, laptopove, hoće čist vazduh, ali neće električne automobile koji dovode do čistog vazduha. Otprilike ja bih to sveo kada ih pogledam ovako pomislim – ljudi, kako ove bogate službe lako kupe kod nas skupe, jeftine ljude. Na kraju, da ne dužim, da ostavim nešto vremena za kolegu Miliju, ovde jedan od njih u konotaciju i kontekst stavio je deklaraciju sa Svesrpskog sabora u kontekst sa kanalizacijom. Dakle, on je rekao da nije za deklaraciju Svesrpskog sabora o nacionalnom i političkom jedinstvu srpskog naroda, on je, kaže, za kanalizaciju. Evo da se ja složim sa tim vremešnim studentom, koji studira 24 godine, i ja mislim da je on za kanalizaciju. Hvala. 

ANA BRNABIĆ: Hvala vam. Reč ima potpredsednik Vlade, Aleksandar Vulin. Izvolite. 

ALEKSANDAR VULIN: Samo sam hteo da se nadovežem na gospodin Rističevića. Nismo mi pobedili samo zato što je Dragan Đilas uspeo da razbije opoziciju i posvađa, već i zato što smo imali izvanredan program, zato što smo imali rezultate, ali svakako da je doprineo i to ste potpuno u pravu, koliko je mogao on je doprineo. No dobro, evo sad već šest časova, uskoro je već šest časova, prestajemo sa radom. Dakle, šta sam želeo da kažem? Želim da se zahvalim svima onima koji su zaista dali doprinos ovoj raspravi. Bilo je ovde i konkretnih primedbi, bilo je konstruktivnih primedbi, bilo je i onih koji su uspeli da se izdignu iznad ličnih uvreda, bilo je i onih koji su uspeli da vide da ovo jeste istorijska sednica i da deklaracija Svesrpskog sabora jeste nešto što će nas obeležiti u budućnosti. Znate, kad prođe sve ovo niko se neće setiti onoga što je pljuvao, vređao onoga što je mislio da je strašno duhovit kad urla, ali će se setiti onih koji su ovu rezoluciju doneli, oni koji su izglasali i oni koji su radili po njoj. Istorija takve pamti. Znate, Nikola Pašić je 1915. godine, 1916. godine bio skoro smenjen zato što su ga optužili da je on kriv za slom Srbije. Kažite mi ime tog koji je tražio smenu Nikole Pašića i kažite mi ko je sve bio tu i kažite koje sve lične uvrede su mu uputili, ali svi odlično znate ko je Nikola Pašić i odlično znate kako je Srbija uspela da vaskrsne posle strašne albanske golgote. Još jednom, osetio sam potrebu da se zahvalim svima vama koji ste uspeli da se izdignete iz onoga u šta nas guraju mržnjom, da se zahvalim svima vama koji ste uspeli da nađete snage da raspravljate o onome što jeste tačka dnevnog reda, ono što jeste tema zbog koje smo se sakupili i što dajete, što zaista činite čast srpskom narodu kada od ove institucije, ovog najvišeg doma pravite mesto na kome ima smisla biti, mesto posle koga istorija ima o čemu i o kome da piše. Još jednom želim da vas se zahvalim i radujem se što ćemo se brzo ponovo videti. Hvala vam. 

ANA BRNABIĆ: Hvala. Završavamo rad za danas i nastavljamo sutra u 10 časova. Hvala vam.
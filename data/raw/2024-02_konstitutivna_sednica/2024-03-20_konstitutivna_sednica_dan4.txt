STOJAN RADENOVIĆ: Poštovane dame i gospodo narodni poslanici, nastavljamo rad Prve sednice Narodne skupštine Republike Srbije u Četrnaestom sazivu. Na osnovu službene evidencije o prisutnosti narodnih poslanika, konstatujem da sednici prisustvuje 127 narodnih poslanika. Podsećam vas da je članom 88. stav 5. Poslovnika Narodne skupštine predviđeno da kvorum za rad Narodne skupštine na Prvoj sednici Narodne skupštine postoji ako je na sednici prisutna većina od ukupnog broja narodnih poslanika. Radi utvrđivanja broja narodnih poslanika prisutnih u sali, molim narodne poslanike da ubace svoje identifikacione kartice u poslaničke jedinice elektronskog sistema za glasanje. Konstatujem da je primenom elektronskog sistema za glasanje utvrđeno da je u sali prisutno 163 narodna poslanika, odnosno da je prisutna većina od ukupnog broja narodnih poslanika i da postoje uslovi za rad Narodne skupštine u smislu člana 88. stav 5. Poslovnika Narodne skupštine. Sada dajem obaveštenje o odsutnosti narodnih poslanika. Obaveštavam vas da su sprečeni da sednici prisustvuju sledeći narodni poslanici: Radomir Lazović, Ana Ivanović, Siniša Ljepojević, Dragan Stanojević, dr Jovan Janjić i Mitar Kovač. Sada nastavljamo pretres o 2. tački dnevnog reda - IZBORU PREDSEDNIKA NARODNE SKUPŠTINE. Prelazimo na listu govornika po prijavama za reč. Prvi govornik biće Usame Zukorlić. Izvolite. 

USAME ZUKORLIĆ: Dame i gospodo narodni poslanici, poštovani predstavnici naroda, pre svega, muslimanima u Srbiji želim da iskažem Ramazan Šerif Mubarek Olsun, naročito onima koji poste 30 dana meseca Ramazana i da radost iftara podele sa svojim porodicama, prijateljima, komšijama, naročito komšijama drugih vera. Danas u ovom domu smo se okupili dok nas okružuju globalni izazovi. Zato je više nego ikad potrebna obzirnost i mudrost. Geopolitički pejzaž je izrazito turbulentan i preti da razdire Međunarodnu zajednicu. Dok na kapijama Evrope u Ukrajini se vodi rat koji izaziva nestabilnost kako ekonomsku tako političku u državama u Evropi i širom sveta, s druge strane, u Palestini se događa katastrofa neviđenih razmera, gde decenije aparthejda su kulminirale u masovno ubijanje desetine hiljada dece, žena i civila, kulminirajući do te mere da je Južnoafrička Republika slavnog Nelsona Mendele podnela tužbu za genocid protiv Izraela. Kruna kukavičluka će pripasti onima koji budu ubijali masovno decu zbog jeftinih političkih odvratnih razloga. Nepravda bilo gde je pretnja pravdi svugde. Rat neće odrediti ko je u pravu, odrediće ko je ostao. Zato mi ovde danas, 80 godina od poraza nacizma, važno je da shvatimo da tuđe tragedije su ogledalo naše ljudskosti i humanosti. Istorija nas uči da su velike promene često kretale s periferije od malih, hrabrih, koji su odlučno verovali u svoje snove i ideje. Mi ne možemo odlučiti danas da li ćemo živeti u pravednom svetu, ali možemo graditi pravednu Srbiju u kojoj će se čuti glas manjine i u kojoj će svako imati mogućnost da doprinese opštem dobru. Izbor novog rukovodstva zakonodavne vlasti Narodne skupštine Republike Srbije dolazi u ovom turbulentnom, izuzetno zapaljivom i osetljivom momentu. Zato će biti velika odgovornost na novom rukovodstvu. Stranka pravde i pomirenja će uzeti učešće u novom rukovodstvu saziva Skupštine, sa namerom da ima priliku da učestvuje i doprinosi i utiče na promene, naročito iz razloga što 30.000 glasova građana Republike Srbije su imali poverenje u listu Ujedinjeni za pravdu i nosimo odgovornost prema ljudima koji su nam dali glas. Ja pozivam narodne poslanike i sve one koji slušaju da se nekada izdignemo iz dnevnopolitičkih borbi i da učinimo korake koji će doprineti pravdi na našem prostoru, a ta pravda da bude temelj za pomirenje među narodima Zapadnog Balkana, jer mi ne želimo da ovo zlo koje vidimo u okruženju i oko nas da se ikada više vrati na naš prostor. Gradimo mostove, a ne zidove. Budimo od onih koji će doprinositi dobru i koji će se boriti protiv zla. Zato je važno da većina sarađuje sa manjinom i važno je da vlast radi sve od sebe da doprinese dobru, a opozicija da bude konstruktivna. Ostavimo temelj budućim generacijama. 

STOJAN RADENOVIĆ: Zahvaljujem poslaniku. Reč ima dr Milica Marušić Jablanović. Izvolite. 

MILICA MARUŠIĆ JABLANOVIĆ: Zahvaljujem se. Poštovane koleginice i kolege, gospodine predsedavajući, ja ću imati čast da pre svega u ovom parlamentu predstavljam svoje kolege, ljude zaposlene u oblasti obrazovanja, da govorim o mentalnom zdravlju, pošto sam ja psiholog i viši naučni saradnik i predavač na Filozofskom fakultetu Univerziteta u Beogradu, na koji sam jako ponosna. Volela bih da referišem ono što smo slušali prethodnog dana. Naime, nove hvalospeve o 400 kilometara autoputeva i o visokoj srednjoj zaradi u Srbiji, pa želim da referišem i na podatke zvanične Zavoda za statistiku. Ako postoji ustanova na koju možemo da se oslonimo, to je naš Republički zavod za statistiku. Oni kažu da medijalna zarada u Srbiji iznosi 65.000 dinara. To znači da 50% ljudi prima zaradu manju od 65.000, a jedna četvrtina ljudi u Srbiji prima neto zaradu manju od 45.000 dinara. Kažite mi, ako primate 45.000 ili manje, kako ćete da kupite stan po ceni od 2.000 evra po kvadratu? Kako ćete da školujete dete ako želite da slučajno završi fakultet? Što se tiče zarade, ovo su podaci Republičkog zavoda za statistiku. Dalje, imam jedno pitanje vezano za politiku koja je do sada vođena. Recimo, imamo podatak da je 30.000 ljudi nakon uvođenja socijalne karte ostalo bez mizerne socijalne pomoći, od koje inače nisu mogli ni da žive, pa sad mene zanima da li je to neka mera štednje, da li je to doktor nauka Siniša Mali procenio da je za naš budžet veoma značajno da 30.000 ljudi ostane bez ove socijalne pomoći. Ja imam jedan savet, evo preporučili ste da damo svoje ideje, ja bih volela da mi, ako hoćemo popunimo budžet, vratimo onaj porez koji smo ukinuli kladionicama. Mi smo 2021. godine smanjili porez kladionicama u Republici Srbiji. Jel to neka politika podsticanja bolesti zavisnosti? Da li mi investiramo u to da imamo što više mladih ljudi koji će provoditi vreme u kladionicama? Moje pitanje. Evo, volela bih da čujem koji je odgovor, koje je obrazloženje stručno za ovakvu odluku. Umesto toga, mi nismo ukinuli PDV na donaciju hrane i jedno od prvih stvari za koje ćemo se mi kao Ekološki ustanak zalagati jeste da se ukine porez ljudima koji žele da nahrane gladne i to ne samo gladne koji su na evidenciji Centra za socijalni rad, nego i one silne bezimene ljude za koje taj centar nije ni čuo zato što postoje ljudi koji uopšte nisu evidentirani i ne znate za njih. Postoje ljudi koji su umrli od gladi. Molim vas da slušate kad govorim o tragedijama koje se događaju u današnje vreme, u mirnodopskim uslovima u Republici Srbiji. Iz tog razloga mi ne možemo da podržimo izbor gospođe Ane Brnabić, kao predstavnika SNS, za predsednicu parlamenta. 

STOJAN RADENOVIĆ: Zahvaljujem poslanici na izlaganju. Dajem reč poslanici Mariji Jevđić. 

MARIJA JEVĐIĆ: Zahvaljujem. Poštovani predsedavajući, poštovane kolege i koleginice narodni poslanici, JS u danu za glasanje podržaće izbor gospođe Ane Brnabić za predsednicu Narodne skupštine. Mislimo da je ona dobar izbor i da će u vaj saziv uneti prave promene. To možemo videti u njenoj poruci da, bez obzira na sve uvrede i teške reči koje su došle sa druge strane, ona želi da uspostavi dijalog i dogovor sa opozicijom, jer jedino kroz dijalog, upravo u ovom visokom domu, možemo govoriti o promenama, pa i nezadovoljstvima, o predlozima i mnogim drugim stvarima kojima ćemo poboljšati život naših građana u svim sferama života. Upravo su nas građani Srbije i birali. Mi smo njihovi predstavnici, mi smo njihov glas, svidelo se to nekom ili ne, nažalost, glas čoveka koji dolazi iz Kraljeva, na primer iz sela Orlja Glava, je potpuno jednak, ima istu težinu kao i glas nekog gospodina iz kruga dvojke. Zato kao poslanica koja dolazi iz Kraljeva iliti provincije, kako neki vole to da kažu, misleći da što im u ličnoj karti stoji opština Stari grad ili Vračar su neka superiornija politička ličnost. Doduše do skoro nisam ni znala da su Borča, Ovča i Krnjača isto unutrašnjost Srbije, pošto određeni predstavnici tzv. građanske opozicije smatraju da ti delovi nisu deo Beograda i da nemaju veze sa Beogradom, a da je Beograd samo Stari grad i Vračar, ali ne bih ja tu ništa da se mešam, to je njihovo viđenje građanske Srbije. Ono što želim da naglasim da verujem da će buduća predsednica parlamenta, s obzirom da je godinama obavljala jednu od najznačajnijih i najizazovnijih funkcija u Srbiji, premijersku funkciju, imati potpuno razumevanje i fleksibilnost za jedan konstruktivan rad, nadam se, svih narodnih poslanika, jer bi trebali da smo ovde svi sa istim ciljem, a to je da očuvamo jedinstvenu i jaku Srbiju, koju nažalost godinama mnogi žele da razjedine. Kad bi se svi vodili parolom da samo „samo sloga Srbina spašava“, verujem da ne bi bilo prostora da bilo ko sa strane pomisli da može da naruši naše jedinstvo. Volela bih da za početak primenimo neku kulturu, ne neku, opštu kulturu, ona koja se uči od dana rođenja i da sa uvažavanjem, prvo, razgovaramo i obraćamo se predsedavajućem koji ovde obavlja samo trenutnu funkciju predsednika Skupštine, a za dalje da se jedni drugima svakako obraćamo sa uvažavanjem i da pokažemo građanima da smo stvarno zaslužili i da su napravili dobar izbor kada su nas birali i mislim i na opoziciju i na vlast da budemo njihovi predstavnici i njihov glas. Zahvaljujem. 

STOJAN RADENOVIĆ: Zahvaljujem poslanici. Dajem reč prof. dr Muameru Bačevcu. 

MUAMER BAČEVAC: Uvaženi predsedavajući, dragi prijatelji, najosetljiviji indikator stanja demokratije u jednoj državi jeste snaga i uticaj njenog parlamenta i to je aksiom u razvijenijim demokratijama. Tri su, po meni, najznačajnija faktora koji definišu i koja mogu da unaprede snagu jednog parlamenta. Pod jedan, to je politički sistem, odnosno ovlašćenje koje jedan parlament kroz Ustav i zakone dobija, a mi možemo reći da ovaj parlament ima dobra oruđa i dobre alate koje valja upotrebiti da bi unapredili stanje na svim poljima. Ja ću vas ukratko podsetiti na nekoliko uloga koje ima ovaj parlament i koja, mislim, dovoljno ne koristimo. Pre svega, svi dobro znate da se govori o zakonodavnoj ulozi parlamenata. Nažalost, u 20. veku u Evropi je došlo do pada zakonodavnog uticaja parlamenata i to se oseća, ali npr. Evropski parlament nije nikakvo zakonodavno telo. U Evropskom parlamentu se ne donose nikakvi zakoni, već zakone donosi saveti ministara. U Velikoj Britaniji, na primer, 80% zakona donose ministri i ne dođu uopšte do parlamenta. Hoću da kažem da stanje kod nas nije takvo. Ova Skupština predstavlja sitno i najznačajnije rešeto u kojem mi možemo kroz amandmane i kroz kvalitetan rad u odborima promeniti jedan zakon na bolje. Druga stvar, za to je svakako potrebno da imamo barem minimum međusobnog poštovanja, minimum međusobnog uvažavanja i saradnje, jer mogu da razumem da se konfrontiramo politički u plenumu, i to mora da ima neku meru, ali rad u odborima mora biti efikasan, i to je nešto što mi moramo na interes svojih građana uspostaviti. Zaista je odlično ustanovio Vudro Vilson kada je rekao da rad parlamenata je u stvari rad odbora i on kaže – parlament u plenumu je parlament u izlogu, tu se može desiti svašta, može se raditi intenzivno i sukobljavati, ali rad u prostorijama odbora mora biti profesionalan i tu nam je najbolji primer nemački parlament. Video sam u Holandiji da preko 50% svih zakona se drastično izmeni u samoj Skupštini, u donjem domu Visoke skupštine Holandije i to je nešto čemu trebamo težiti i to je nešto što mora biti interes svih nas, jer su dobri zakoni nešto što uređuje naš život. Zato moramo imati barem minimum saradnje i minimum nekakvog profesionalnog uvažavanja. Vi znate da druga značajna uloga ove Skupštine jeste predsedavanje. To je izuzetno bitna uloga. Neko pre mene spomenuo je - mi predstavljamo svoje narode, svoje krajeve, svoje branše, svoju sklonost, grupe kojima pripadamo i to je velika stvar. Vi znate da su se u Americi u 18. veku pokretali ratovi za to. Poznat je onaj stav američkih boraca za slobodu gde su rekli Britancima – nema oporezivanja bez predstavljanja. Mi smo neko ko ovde predstavlja, zato moramo da vodimo računa kako ih predstavljamo. Na najbolji način, najmudrije, ostvariti interese građana koje predstavljamo, naravno, u jednoj globalnoj slici. Treći naš zadatak ovde danas u padu ove zakonodavne i predstavničke funkcije koji je u porastu i koji mi imamo zaista oruđe jeste kontrolna vlast. Mi moramo u ovoj Skupštini biti korektor buduće Vlade i svih vlada, moramo jednim argumentovanim ubeđivanjem uspeti, naravno, aparatima koji su pred nama, a imamo i pitanja Vladi i razne druge mehanizme da iskontrolišemo Vladu, jer bez toga nema dobrog rada ni jedne države, ni jednog državnog aparata. Na kraju, izuzetno je bitno da ovo jeste mesto regrutovanja mladih političkih snaga i odavde iz bivših parlamenata svakako su se delegirali i stekli iskustvo brojni donosioci odluka. Druga stvar koja je jako bitna pored ovog ustavnog, jeste uređenje i snage koju bi Parlament trebao da ima, jeste integritet, aktivnost, sposobnost svakog poslanika, naš lični integritet i sposobnost da ubedimo nekoga argumentima u ispravnost svojih stavova. Treći, ne manje, a mislim izuzetno bitan faktor vraćanja i uspostavljanja velikog integriteta i snage ovog Parlamenta jeste rukovođenje njime. Osoba koja rukovodi ovim Parlamentom mora biti istinoljubljiva, pravedna i spremna na kompromis. Nadasve mora da sluša, ima razvijenu kulturu slušanja u dijalogu i biti osetljiva na druge inicijacije i druge i tuđe, praktično, ideje. Mislim da upravo ovo gospođu Brnabić delegira da bude dobar kandidat, jer je kroz dosadašnji rad, ne mislim samo na, ne mislim jer su već drugi svi govorili o tome šta je u zemlji urađeno infrastrukturno, nego u odnosu ljudskih prava, prava koje konzumiraju manjine. S obzirom da sam bio predsednik Odbora za ljudska i manjinska prava mogu da potvrdim da smo imali dobru saradnju i da je izuzetno senzitivna za posebnosti manjinskih grupa, manjinskih naroda i da smo tu učinili mnogo toga. To nije tako lako pomerati, neke stvari na tom polju. Kao primer, možda je za nekoga sitna stvar, a za mene izuzetno krupna, s obzirom da se kao što reče prethodni govornik nalazimo u svetom mesecu Ramazanu, u Ramazanu za vreme Kovida mi smo imali zabranu rada nekih lokala kao epidemijsku meru, ali određeni termini, npr. do 22,00 časova, do 20,00 časova uveče. Međutim vi znate da mi muslimani počinjemo da jedemo na primer danas od šest, pa do osam i bilo nam je jako bitno da se pomeri ta zabrana. Ja sam kao predsednik Odbora tražio i promptno dobio odluku Vlade da se izlazi u susret muslimanima ove zemlje. To je bilo i u mnogim drugim slučajevima. Hoću da vam kažem, najbitnija osobina koju treba da onaj koji bude ili ona koja će voditi ovu Skupštinu je osetljivost za druge stavove, za druge težnje, za posebnosti drugih i to je nešto što naš, odnosno kandidat naše kompletne opozicije, gospođa Brnabić, ima. Ljude delim kao i veliki Karl Poper na one koji su stalno u problemu, iz problema ne mogu da izađu i na one koji daju rešenja. Ana Brnabić je osoba rešenja i to je jako bitno u ovom trenutku i mi ćemo zaista sa najboljim željama podržati njenu kandidaturu. Želim da završim rečenicom Klimenta Aklija, čuvenog laburiste koji je vodio obnovu porušene Velike Britanije nakon Drugog rata koja je za nas izuzetno bitna, za sve nas, on kaže: "Temelj demokratske slobode jeste spremnost jednog političara da veruje da su drugi možda pametniji od njega". Ovo mora biti vodilja našeg zajedničkog rada da bi stvorili bolju i prosperitetniju Srbiju i da bi ovaj parlament zadobio mesto kakvo zaslužuje i kakvo treba da bude. Hvala. 

STOJAN RADENOVIĆ: Poštovani poslaniče, mnogo vam hvala na izlaganju. Reč dajem poslaniku Branku Pavloviću. Izvolite. 

BRANKO PAVLOVIĆ: Poštovani predsedavajući, poštovane dame i gospodo narodni poslanici, nastavljamo ovu raspravu koju smo započeli u ponedeljak. Potpuno se slažem sa prethodnim govornikom i apsolutno podržavam taj apel za jednim povećanim međusobnim uvažavanjem, za jednim konstruktivnim radom i za jednim međusobnim i dubljim razumevanjem. U prethodnoj raspravi pojavila se jedna vrsta argumentacije sa kojom nisam saglasan, koja kaže u prethodnom periodu nije bilo dobro i to je argument za danas. Na primer, nije sporno da smo imali problem sa organizovanim kriminalom i ozbiljnom teškom korupcijom i pre 2012. godine, ali da li to znači da danas nemamo problem sa organizovanim kriminalom i ozbiljnom korupcijom u našoj zemlji? Nije. Dakle, kada argumentujemo, onda treba argumentovati, po mom mišljenju, na način da se skoncentrišemo kako da ujedinimo snage da bi smo rešavali probleme koji nesumnjivo postoje danas. Argument nekog pre mene takođe nije bio dobar, ne rešava problem. On je politički tačan, ali ne rešava problem. U ovom delu gde smo rekli da poslanička grupa "Mi glas iz naroda" nije opozicija tako što će negirati sve što radi vladajuća pozicija, pa sam u prvom obraćanju propustio da kažem, a kasnije to u raspravi je rečeno od drugih, to su ta povlačenja priznanja proglašenju nezavisnosti tzv. „Kosova“. To je odličan uspeh, to je zaista uspeh prethodne vlasti. To je bila omaška, omaškom sam propustio da to stavim kao ozbiljan rezultat i kao ozbiljan doprinos prethodnih godina, pre svega naše diplomatije, ali u širem smislu diplomatije. To uključuje, naravno, i predsednika itd. Sad, u raspravi se pojavilo više pitanja i sad dolazimo zbog toga zašto poslanička grupa „Mi glas iz naroda“ neće podržati gospođu Anu Brnabić oko te rasprave oko politika postupaka. Kosovo i Metohija, pojavilo se jedno dosta važno pitanje, detaljnije nego što je to bilo u ponedeljak u toku jučerašnje rasprave, a vezano je za taj tzv. „Predlog francusko-nemačkog sporazuma“. Mislim da zbog građana na tome treba da se zadržimo još malo, a onda ću preći na tu vrstu konstruktivnih predloga šta ja mislim po tom pitanju, Kosovo i Metohija, treba raditi. Ne ja, nego naša poslanička grupa. Dakle, to je jedan izuzetno opasan dokument. Francusko-nemački sporazum je izuzetno opasan dokument. On je baziran na jednom sporazumu iz sedamdesetih godina između Zapadne i Istočne Nemačke. Prvi deo tog sporazuma iz sedamdesetih godina, koji se tiče međunarodnog pravnog odnosa je prepisan u sporazumu francusko-nemačkom koji nam se nudi. Onaj iz sedamdesete godine je poslužio jedanputa u međunarodnom javnom pravu za priznanja međunarodna Zapadne i Istočne Nemačke, bez međusobnog njihovog priznanja. Otuda moramo sa naročitom opreznošću da pristupamo, jer nije niko slučajno u francusko-nemački sporazum prepisao baš te odredbe. Naravno, u njihovom sporazumu su bile odredbe o nuklearnom naoružanju, biohemijskom oružju koje ovde nema. Ovde ima zajednica srpskih opština, itd. Prvi deo je podmetnut kao zamka za Srbiju. Ovde je bilo rečeno od strane ministra da taj sporazum nije prihvaćen, kako da kažem, sa zvaničnog mesta, ali argumentacija koja se u našoj javnosti čuje i građani to često čuju ide za time da zaista visoko rangirani zapadni predstavnici govore da oni smatraju da je Srbija taj sporazum prihvatila, ali građani treba da obrate pažnju. Nikada ne citiraju - a kako. Koju je to rečenicu izgovorio bilo predsednik države, bilo predsednica Vlade, bilo ministar spoljnih poslova? Zašto navodim ove tri funkcije? Zato što po nekoj Bečkoj konvenciji zaista je moguće stvoriti obavezu usmenim izjašnjavanjem ova tri funkcionera bilo koje države. Nema toga. Nema nikada u njihovim tvrdnjama da oni smatraju da je sporazum prihvaćen, tačnog citata, tu i tu, ta i ta visoko rangirana osoba je izjavila to i to i na tome mi kažemo da je Srbija prihvatila taj sporazum. Prema tome, stav da nije prihvaćen sporazum je pravno utemeljen i građani ne treba da pridaju značaja time što naši zapadni neprijatelji neprekidno ponavljaju kako je to gotova stvar i kako je to sve rešeno. To nam sada daje sledeći zadatak. Idem na ovaj konstruktivni predlog. To je da produbimo našu definiciju crvenih linija. Budući da je konstrukcija takva da to što Srbija neće da prizna nezavisnost tzv. Kosova se i ne traži po ovom sporazumu. Traži se da je sadržinski tzv. Kosovo država isto kao i Srbija. To se ovim sporazumom traži. Odgovor na to bi morao da bude naše sada insistiranje koje nadležnosti Republike Srbije na teritoriji Kosova i Metohije Srbija traži za sebe. Ovo nećemo priznati, ne stolicu u UN, to je šta nećemo. Moramo sada ubaciti u diskusiju šta hoćemo, jer ako kažemo da tzv. Kosovo nije država i ne može biti država, to znači da smatramo da neke funkcije države Republika Srbija mora da vrši na celoj teritoriji Kosova i Metohije. Koje? Nama nedostaje i to je predlog da ova Skupština donese još jednu rezoluciju o Kosovu i Metohiji u novonastaloj situaciji u kojoj predsednik Republike takođe kaže da dolazi vreme drugačijeg definisanja odnosa i vođenja politike u tom pravcu kada imamo otprilike za mesec dana sednicu Parlamentarne skupštine Saveta Evrope gde se približava opasnost glasanja da tzv. Kosovo bude primljeno u to članstvo. Imamo opasnost da se ubaci francusko-nemački sporazum u Poglavlje 35 pristupnih pregovora Srbije ka EU. To su okolnosti koje govore u prilog tome da ovde napravimo jedan okvir za pozicije Srbije kao Narodna skupština Republike Srbije u daljim koracima koji su pred nama. Dakle, definisati koje nadležnosti tražimo. Svakako po Rezoluciji 1244 i pratećim dokumentima nama pripadaju vojska, spoljni poslovi, monetarna politika, to je ovo ukidanje dinara. Ukidanje dinara od Aljbina Kurtina to nije samo maltretiranje Srba da bi se iselili. To je jednostrano otimanje suverene nadležnosti Republike Srbije koje nam pripadaju po Rezoluciji 1244 i pratećim dokumentima. To je naravno zajedničko tržište, mere koje čine zajedničko tržište, jer ako si jedna država, a mi smatramo da je Kosovo i Metohija u sastavu Srbije, onda moraš imati kompleks mera koje garantuju jedinstveno tržište. To treba navesti. Ne mora da bude to, ali rasprava o tome da Srbija izađe jasno prema svetu sa nadležnostima koje traži na celoj teritoriji Kosova i Metohije, jedan. Pod dva. U pogledu Poglavlja 35 Rezolucijom jasno definisati da takav potez … 

STOJAN RADENOVIĆ: Poslaniče, zahvaljujem se. Potrošili ste vreme, a malo ste izašli iz teme. 

BRANKO PAVLOVIĆ: Ja mislim da nisam potrošio vreme. 

STOJAN RADENOVIĆ: Osam i 40. dosta vremena ste potrošili. 

BRANKO PAVLOVIĆ: Ja imam 20 minuta plus pet. 

STOJAN RADENOVIĆ: Zahvaljujem se. Sa velikim uvažavanjem i razumem vaše ideje i pokušaje, ali idemo dalje. 

BRANKO PAVLOVIĆ: Izvinjavam se samo. A, onih pet minuta od prošle rasprave. Da li imam pravo da koristim ili ne? 

STOJAN RADENOVIĆ: Na kraju. 

BRANKO PAVLOVIĆ: Hvala vam. 

STOJAN RADENOVIĆ: Dajem reč predlagaču poslaniku Milenku Jovanovu. 

MILENKO JOVANOV: Iako ovih dana i baš danas dobijam kritike od strane baš nekih poslanika koji su izabrani na toj listi kako zloupotrebljavam poziciju predlagača pa govorim o onome što nije na dnevnom redu, ja moram da kažem da ja odgovaram na ono što poslanici govore, a kao što ste sami imali prilike da čujete ništa od ovoga o čemu smo maločas slušali nije na dnevnom redu. Može se u širem kontekstu posmatrati kao nešto što bi mogla da bude politika Narodne skupštine Republike Srbije pa u tom kontekstu govoriti o ovoj tački dnevnog reda i o svim ovim stvarima, ali mislim da to nije ni bila namera, niti je to ono što smo slušali. U svakom slučaju, hvala na tome što ste neke stvari pošteno priznali. Ako imate ozbiljnu diplomatsku akciju koju nikada niko pre ove vlasti nije pokrenuo i doveo do otpriznanja brojnih onda to pokazuje nameru ove vlasti da se bori za KiM, nasuprot onima koji nas optužuju za sve i svašta i koji su sebe pretvorili u grupu za pritisak i mlade žene koje su nekada izlazile u polje i pevale – „Dodole“ da prizovu kišu, e tako oni svaki put, svaki dan na svakom mestu prizivaju izdaju, prodaju i ne znam ni ja šta. Sve što se desi tumače tako, ali toga nema. Tačno je da niko ne citira rečenicu kojom je prihvaćen francusko-nemački plan zato što te rečenice nema, zato što nije prihvaćen i vi ste to kao pravnik i kao političar vrlo lepo primetili. Mi smo rekli šta u tom planu za nas može, a šta ne može da bude prihvatljivo. Ono što ne može da bude prihvatljivo to je bilo kakvo priznanje lažne države Kosovo, implicitno, eksplicitno, posredno, neposredno, ovako ili onako. Za nas ne može da bude prihvatljivo da Kosovo sa zvezdicom ili lažna država Kosova postane članica UN, niti bilo čega što pripada UN, pa smo se borili da ne uđe u Unesko, pa smo se izborili da ne uđe u Unesko i to sve radimo mi koji smo izdali, jel tako? Pa Interpol, pa se borili i izborili da ne u Interpol, pa je neko pravio neke kontakte, neke veze, neke odnose sa ljudima da bi se to moglo sprovesti i zato i ne citiraju. Ono od čega ne možemo da bežimo i od njega ne smemo da bežimo to je razgovor pre svega zbog Srba koji žive na KiM. Lako je sa Vračara sa plastičnom kašičicom u ustima i preko kapućina srbovati. Treba živeti u enklavama. Treba živeti na severu KiM gde vam svaki dan zagorčavaju život. Lako je meni da srbujem odavde. Moja deca sama odu u školi i sama se iz škole vrate, a ovu decu neko mora da prati u školi i da ih vrati zato što mogu da budu napadnuta. Pucali su nam u decu koja su nosila badnjak. Jel neko razmišlja o tome da svaki naš akt ovde proizvodi posledice tamo ili nas je baš briga, važno je da se mi busamo u lažne patriotske grudi, a oni tamo neka izdrže, ko što su neki njihovi funkcioneri govorili na tribinama. Održe tribinu o KiM i priđe im čovek sa KiM i kaže – pa, dobro, šta nam poručujete, kaže – izdržite. Vi izdržite, a moj sin će u Brisel. Taj isti koji je to radio. Bio je nažalost i ministar za Kosovo. Ne plašimo se mi zapadnih neprijatelja. Mi znamo šta oni misle. Da su na varali i lagali, varali i lagali, ali smo mi tražili sagovornika sa druge strane, tražili nekoga sa kim možemo da zaštitimo naše interese. Očigledno da sada dolazimo u situaciju da se osvešćujemo i vidimo da od te priče nema ništa i da zato moramo da menjamo poziciju, kako ste rekli, i kako je predsednik Republike govorio i o tome ćemo govoriti u narednom periodu. Ne možete apriori odbiti da razgovarate. Šta je rezultat toga? Pa vraćanje u poziciju Srbije koja je kriva za sve, koja je odgovorna za sve i znači apsolutnu sezonu lova na Srbe na KiM. Dakle, bez ikakve, čak i ove licemerne i bedne ograde da to baš i nije u redu. Jer, tog momenta, vi kažete - mi ne učestvujemo, nas baš briga, a oni kažu - Kurti izvoli, završi to. Imate tri stvari koje su se desile vrlo slično i u vrlo sličnom vremenskom roku. Dešavaju se slučajnosti u životu, u politici, u međunarodnim odnosima, ali interesantno je da su se desile tri situacije, jedna na Nagorno-Karabahu, druga na Kosovu i Metohiji i treća u pojasu Gaze. Meni se čini da su sve tri trebale da se završe onako kako je završeno u Nagorno-Karabahu i kako se odvijaju stvari u pojasu Gaze. Zahvaljujući ovoj državi to je onemogućeno, upravo tim kontaktima. Kad se oni smeju i kažu - eto, Vučić ne spava - da, celu noć ne spava, celu noć razgovara, celu noć se trudi kako da zaustavi ono što su naumili. A onda dođemo do toga - aaauuu, da vi ovde, i u Briselu, i u Strazburu, govorite ono što ne govore ni stranci i optužujete sopstvenu državu, izazivajući pri tom reakcije, ne za ovu državu, ne za vlast, nego za narod na Kosovu i Metohiji, pošto će to njihovim leđima da bude. Ali, pošto su oni davno Kosovo i Metohiju otpisali, ovi koji viču - aaauuu i smeju se, pošto su oni rekli da je njima na stolu i priznanje i da to nije nikakav problem, ja ih razumem zašto oni ništa ne razumeju. Zato se ja, kako ste vi naveli, ne bih ih tako nazvao, ali ne plašim zapadnih, kako ste vi rekli, neprijatelja, da ne citiram Njegoša, već se bojim od onog domaćeg, koji nam ili traži da odustanemo od borbe za Kosovo i Metohiju, eksplicitno, ili nam kažu da će da nam prodaju rog za sveću, pa ćemo mi naivno da prihvatimo njihovu priču o tome kako treba proglasiti okupaciju pa da uđemo u rat ponovo. Jer, znate, kad proglasite okupaciju dela teritorije, sledeće je da angažujete vojsku da to okupirano područje oslobodi. Ja ne znam šta drugo može da bude? Da konstatujemo okupaciju? Što se rezolucije tiče, apsolutno sam za to i govorim u ime poslanika na čijem čelu se nalazim, dakle, da razgovaramo na tu temu i da pokušamo o tome da postignemo nekakav konsenzus i verujem da će i buduća predsednica Skupštine o tome razmišljati, ali vam odmah kažem da od toga nema ništa, jer smo imali nekoliko rasprava o Kosovu i Metohiji i znam šta ovi ljudi misle i kako razmišljaju. Jedan nam se hvalio kako je rešio pitanje Kosova i Metohije tako što je sadio jagode sa Albancima, drugi su pričali nešto sasvim deseto. Drugima je glavni problem Srpska lista na Kosovu i Metohiji, Kurti nije nikakav problem, Kurti je saradnik i partner Kurti je vaš saradnik i partner, vi sa Kurtijem delite… Ja znam da vas to boli, vidim da ste nervozni, ali nema razloga da budete. Prosto, morate da prihvatite posledice sopstvenih postupaka. Dakle, kada sa Kurtijem delite lobiste, onda sa Kurtijem delite i sve ostalo. Kurti svakako nije naš partner, Kurti je neko ko je veliki protivnik ove vlasti, Kurti je čovek koji sve najgore govori o predsedniku Vučiću i o svima nama, ali vas nisam primetio da je igde loše spomenuo, a vidim da se i slikate sa njim po raznim forumima, potpisujete dokumente zajedno sa njim, tako da je odlično to, lepo se borite protiv njega, valjda je ono - Ako ga ne možeš pobediti, pridruži mu se. To je otprilike vaša varijanta. Ali, dobro. Što se tiče rezolucije, voleo bih da je moguće, ali, nažalost, mislim da nije. U okviru Skupštine Republike Srbije mi ćemo svakako razgovarati o Kosovu i Metohiji i svakako će to biti tema. Nadam se da ćemo govoriti činjenički a ne tako što ćemo pričati ono što bismo želeli da vidimo. Molim sve da kada o tome govorimo pođemo od onoga što je datost u ovom momentu, okruženje u kome se nalazimo, situacija u kojoj se nalazimo, da vi već dva dana slušate, pa evo sada poslednja vest je, koliko sam uspeo da ispratim, da je izašla neka informacija ili predviđanje, više ne mogu da razaznam šta je lažna vest, a šta informacija u tom smislu, dakle, da se sprema 20.000 francuskih vojnika da bude raspoređeno u Ukrajini. Vama je 2.000. Dobro, negde je pisalo 2.000, negde 20.000, kako god bilo, jedan ako dođe, ljudi, potpuno je svejedno, iz prostog razloga što i jedan ako dođe, posledice će biti iste. Znači, vi to ako ne razumete, ja ne mogu da vam pomognem. Znači, jedan jedini zvanično francuski vojnik dođe, tog momenta imate nešto sasvim deseto u odnosu na ono što sada imate, a već je dovoljno loše. Tako da, u tom kontekstu moramo da gledamo i ovo, moramo da gledamo kako da iz onoga što deluje da će da bude situacija u narednom periodu izađemo neoštećeni, da prođemo nekako ispod radara, bar ovaj put. Dva puta smo bili u centru pažnje, treći put da nekako sačuvamo i državu i narod. I to je obaveza i ove Skupštine i buduće Vlade i predsednika i svih nas, da sačuvamo narod u periodu koji neće biti nimalo lak, da ne budemo mi ti koji će ponovo sebi da dodele ulogu stvaranja svetske istorije, nek je stvaraju oni koji su ovu situaciju zakuvali, nek je oni rešavaju, a mi nekako da ostanemo po strani i da probamo da iz ovog svega izađemo bez štete i žrtava, što je najvažnije. Hvala. 

STOJAN RADENOVIĆ: Zahvaljujem poslaniku predlagaču. Dajem reč poslanici Snežani Paunović. 

SNEŽANA PAUNOVIĆ: Zahvaljujem se, predsedavajući. Poštovane koleginice i kolege, uvažene građanke i građani Srbije, tačka dnevnog reda je izbor predsednice Skupštine Srbije. Nekako ne mogu da se otmem utisku, ovo je treći dan, ako se ne varam, da razgovaramo na tu temu, odnosno da je to tačka dnevnog reda, a da mi razgovaramo o svemu, samo ne o tome. Probaću da, u skladu sa Poslovnikom, ipak govorim o temi - predloženom kandidatu većine poslanika u ovom sazivu, gospođi Ani Brnabić. Ono što se čulo o Ani Brnabić u većini slučajeva su bile kritike koje su malo kritike, malo uvrede i uglavnom nešto što se teško spočitava baš Ani Brnabić. Sećam se i perioda kada je Ana Brnabić predložena za premijera Vlade Republike Srbije prvi put i ni tada, ni danas, ni u međuvremenu niko nije osporio profesionalnu karijeru Ane Brnabić. Ali su nam bila puna usta njenog privatnog života, njenih prijatelja, njene familije, rodbine, kumova, čega god hoćete, samo ne činjenice da kažemo, ako imamo razlog, zašto Ana Brnabić ne može da predsedava parlamentom Srbije. Ja baš mislim da može i baš mislim da treba i beskrajno mi je drago što će obavljati funkciju predsednice Skupštine Srbije. A zašto mi je drago? Pre svega, drago mi je što ćemo ponovo imati ženu na čelu parlamenta. Praksa je pokazala da je to bilo delotvorne. Neke mnogo važne zakone smo doneli u periodima kada su žene predsedavale parlamentom Srbije. Iza mene sedi profesorka Slavica Đukić Dejanović, koja je bila predsednica, čini mi se, u onom najosetljivijem parlamentarnom periodu kada je, da se svedem sada na one brojke o kojima često ovde govorimo, vladajuća većina imala svega 128 poslanika. Međutim, sa pozicije jedne žene, a bogami i profesionalca kao psihijatar, uspela je da taj mandat traje četiri godine. Juče je bezbroj puta spomenuto njeno ime, a i u prošlom mandatu onoliko puta sam, bar ja, bila tužna što je nema da nekada kao profesionalac čuje sve nas, pa oceni u kakvim smo to ličnim problemima koje reflektujemo, kojekakvim frustracijama upućenim drugim ljudima, kolegama pritom. U sve mane ljudi koji sede u parlamentu Srbije ja imam svest da je za njih glasao narod. Građanke i građani. Neko za nas koji pripadamo vladajućoj većini, neko za vas, gospodo, koji pripadate opoziciji, ali svi, sigurno, sa ambicijom da ovde sedimo i razgovaramo o problemima, a ne o animozitetima, da ovde sedimo i razgovaramo o unapređenju kvaliteta njihovog života, a ne o tome ko koga voli ili mrzi. Sve smo radili u prošlom mandatu, osim toga. U ovom smo krenuli da na temu izbora predsednice parlamenta govorimo o svim temama koje će se, potencijalno, možda i naći pred parlamentom Srbije. Zato i kažem da je dobro što će Ana Brnabić biti predsednica parlamenta jer je pokazala jednu sposobnost kojoj se iskreno divim. Ne sećam se da je bilo koja žena brutalnije vređana u ovoj sali. I ne sećam se da je bilo ko rekao – izvinite, ali da se 100 puta ponovilo, ako je u naletu emocija na koje ima pravo kao živ čovek, Ana nešto makar i van mikrofona progovorila. Kad imate sposobnost da trpite te udarce ispod pojasa, onda morate da imate sposobnost i da rukovodite sa 250 poslanika koji nisu baš svi došli da bi bili poslanici. Neki su došli da izgrade svoju karijeru političke zvezde, nesvesni da kada se postaje zvezda na jednoj, pet, sedam bezobraznih diskusija brzo se prestaje zvezda. Sve smo ovde slušali, pa i činjenicu da je Ana Brnabić bila apolitična ili nije bila član SNS kada je postala predsednica Vlade, što je opet ne diskvalifikuje, kao što je danas ne diskvalifikuje činjenica da je potpredsednica SNS. Prosto je pravo svakog čoveka da profesionalno prihvati da uradi jedan posao za narod i državu, a da onda, u sklopu ljudi koji su joj ukazali poverenje, prepozna istu ideju i politički se opredeli. To je daleko časnije od onih momenata koji su se dešavali, a to je da se posvađamo sa partijskim drugovima, promenimo partiju, otmemo, presvučemo se, zovemo se sad ovako, sad onako i da još sa te pozicije, a bogami je veliki broj takvih, kritikujemo neprincipijelnost Ane Brnabić. Treće što je, takođe, fenomen – u tri mandata biti predsednica Vlada sa pozicije žene, pa još posle toga kao još jedan stepen više poverenja, ja bih rekla, dobiti šansu da vodite parlament Srbije, mislim da će ostati zapamćeno i da je važno za sve one žene koje se bave politikom, učestvuju u političkom životu, ali i za sve one žene koje za to do sad nisu imali hrabrosti. Da li je lako? Nije, naravno. Da li je izazov? Jeste. Da li može da se izađe na kraj sa svim predrasudama koje se tiču ženske populacije i političkog angažmana? 0, da, može. Nekad i sa mnogo težih pozicija, kakva je bila Anina, pre svega zbog onoga zbog čega su je opet beskrajno vređali, a to je njenog seksualnog opredeljenja, iako kada biste zagrebli sada u ovoj sali i mimo ove sale i u ovoj časnoj i poštenoj Srbiji mnogo je onih koji bi morali da se stide zbog svojih delovanja na te teme. Ono što je Ana rekla transparentno neki kriju. Ana žena, oni muškarci. To nikad nije dobro, pa čak i ako ne kriju to. Mnogo je gore za Srbiju i srpski narod ako izgubimo respekt prema porodici, prema majkama svoje dece, a i to se često dešava. Nikada to nije upotrebila Ana Brnabić, ja znam da je mogla. I to je dodatno kvalifikuje da vodi ovaj parlament u ove četiri godine. Ono što je važno za mene i za poslaničku grupu SPS jeste da ćemo mi imati vremena da razgovaramo o nekim važnim pitanjima i nadam se da ćemo imati i šansu i prostora. Kad kažem šansu i prostora onda se nadam da ćemo o tome razgovarati svi koliko nas je. Juče su pomenuti neki predlozi zakona koji su u prošlom mandatu navodno ostali bez da se o njima razgovara. Lepo je to rekao kolega Jovanov – ne zbog toga što mi to nismo hteli. Hteli smo, nego smo čekali samo da se dogovorite sa pozicije opozicije kako ćemo s tim. Reći ću vam o čemu je trebalo da se razgovara, i to smo se sa pozicije SPS prećutali zato što je važno da se donese zakon, a nije mnogo važno ko je predlagač, bar ne nama. Sa tradicijom od 34 godine mi baš ne moramo da trčimo da se prvi zapljunemo. Nekako mi se čini da se zna šta mislimo. Radilo se o izmenama Zakona o socijalnoj zaštiti. To je važan zakon. Čvrsto verujem, Ana, da ćemo uspeti da sada o tome razgovaramo. Predizborna kampanja je sve nas iz SPS značila jednu stvar da saslušamo te ljude sa kojima smo sreli i od kojih smo tražili glas. Tako smo čuli koji su sve to problemi na koje direktno možemo da utičemo kao narodni poslanici i Skupština Srbije. E, u tim problemima, odnosno ti problemi su sadržani u Predlogu izmene Zakona o socijalnoj zaštiti, a probali smo, istine radi i obraza svih nas, da kao poslanička grupa SPS na to utičemo 2010. i 2011. godine, čak. Uvažena koleginica Mirjana Dragaš, jedan vrhunski sociolog, je probala da i tada ukaže na te probleme. Nije bilo razumevanja, tako da nemojte da mi razgovaramo o tim kategorijama, ljudi kao da nikoga nije bilo briga u ovom mandatu. Bogami malo duže ili nije bilo briga ili baš nismo imali sluh, ili smo imali veće probleme u tom trenutku, pa je to ostajalo ispod radara. Predloga zakona o zaštiti lica sa mentalnim smetnjama, takođe napisan u poslaničkoj grupi SPS, beskrajno važan. Predlog zakona o medicinskim sestrama i tehničarima, odnosno Predlog zakona o medicinskoj nezi, zna gospođa Macura o čemu govorim. O tome koliko je neravnopravan položaj medicinskih sestara u ovom trenutku. Pa, ako hoćete i Predlog zakona o izmenama i dopunama Zakona o državnim i drugim praznicima. Konačno, možemo mi da razgovaramo i o toj rezoluciji, koju ste kolega predložili, ali hajde da razgovaramo o rezoluciji, hajde samo da ne dođemo do faze da se ponovo brukamo i dajemo na važnosti Aljbinu Kurtiju držeći sednice koje liče na sve, samo ne na ozbiljne ljude koji brinu o nacionalnom i državnom interesu Srbije i pre svega o građanima koji žive na Kosovu i Metohiji, ali ne samo o građanima koji žive na Kosovu i Metohiji nego i o građanima koji su pod pritiskom, pretnjom oružjem, svejedno je da li 1999. godine ili 2004. godine ili 2008. godine ili 2020. godine morali da napuste taj prostor, ni o njima nismo razgovarali od 1999. godine na ovamo, osim u pokušajima. Sve su to teme koje treba da budu sadržane u jednoj rezoluciji, a naš zadatak kao narodnih poslanika bio oduvek i danas je i sutra bi trebalo da bude da svoj autoritet, svoje pozicije, svoje prisustvo pre svega na međunarodnim forumima iskoristimo upravo da objasnimo kolika se nepravda nanosi državi Srbiji i srpskom narodu kada je u pitanju Kosovo i Metohija. Zato sam bila i još uvek sam jako ljuta, povređena, ne razumem bilo koga od mojih kolega ko se nađe preko puta evropskih zvaničnika i ni u jednom trenutku ne progovori o toj najotvorenijoj rani Srbije. Ne mislim da imam bilo kakvo veće pravo, iako bih možda i mogla na tu temu od svakog od vas, ali očekujem da kao odgovorni ljudi i na kraju kao predstavnici apsolutne većine u Srbiji koja kaže Kosovo je južna srpska pokrajina, to u ime birača koji su glasali za vas, kažete, uvažene kolege kada god se nađete sa zvaničnicima iz Evrope i sveta. Ima mnogo njih koji su svoj stav o Kosovu i Metohiji prepisali ili im je nametnut, ili im je rečeno da to tako treba, da ne kažem da je plaćen i da je kupljen. Ako im lepo objasnite šta je problem. Možda nećete promeniti njihovo mišljenje, na taj kratak rok, ali dugoročno verovatno hoćete. Ono na šta smo svakako spremni, kao poslanička grupa SPS, ili sa pravom mogu da kažem i kao koalicija zajedno sa JS jeste da saslušamo sve vaše konstruktivne predloge, da čujemo šta je to o čemu mislite da možemo da razgovaramo, ali budite sigurni da se nikada neće desiti da prećutimo pokušaj da nam spočitate ono što vam se sviđa, ili mislite da tako treba, da vređate, ponižavate ljude, bez razlike s koje strane takve uvrede idu. Apel profesora već tri dana traje u samo jednom smeru, hajte da ova rasprava izgleda civilizovano. Nadam se, uvaženi profesore da nećemo imati rasprave kakve smo imali u prošlom mandatu, da ćemo se baviti tačkama dnevnog reda. Nisu ova prva dva dana obećala da to baš ide u tom smeri. Ali, ova prva euforija, uglavnom i nije za merenje. Neka ovaj prva konstitutivna sednica bude, hajde da razumemo kao šansu da pokažemo, evo nas ponovo u parlamentu. Ali, da kod svih ostalih sednica koje će biti tematske ipak sednemo kao ljudi i pročitamo zakone i ne počinjemo raspravu sa pozicije ne valja Ana Brnabić. Ana Brnabić će uspešno voditi ovaj parlament. Jedan, moram priznati onako ženski tim, koji obećava. Neki misle da će to biti suptilnije, ja mislim da će biti oštrije, nego što je bilo, i ako nije falili žena u timu Vlade Orlića. Bilo kako bilo, pred nama je četiri godine, probajte da ostanemo ljudi jedni prema drugima, jer ova zgrada pamti svaku izgovorenu reč, svaki zarez. Nemojte da za 20 godina, kada neko bude čitao stenograme, bude vas sramota ako dođe unuk da vas pita, što si deda ovo rekao u parlamentu Srbije. Hvala vam najlepše. 

STOJAN RADENOVIĆ: Zahvaljujem poslanici Paunović i na lepim rečima joj zahvaljujem. Ali, pazite samo da dodam, svi mi u našim životima tragamo za nekom istinom i u tim traganjima imamo različite staze. Ovde ima više staza. Naravno, neke nam se dopadaju, a neke ne. Ja sam na stazi dobrote, odnosno ka cilju Cara Lazara i ostalih predaka naših. Idemo dalje. Reč ima poslanik Stefan Janjić. Izvolite. 

STEFAN JANJIĆ: Predsedavajući, konačno da se i ja obratim, pošto sam se javo još u ponedeljak za reč. Bila je povreda Poslovnika pošto već danima kršite Poslovnik. Meni je iskreno žao što vi niste kandidat za predsednika Skupštine. Mislim da ste vi idealni kandidat, i mislim da je SNS pogrešio sa Anom Brnabić, selektivno čujete, selektivno vidite, malo sa brojkama, a matematičar ste, dva tri minuta. Znate šta, ispadoste da ste neki filozof. Pričate nam o svrsi života, dajete nam roditeljske savete. Vaše je da vodite sednicu i da poštujete Poslovnik. Samo arlaučite slobodno. Što se tiče Ane Brnabić, da kaže ja nešto o njoj, pošto niko nije pričao o Ani Brnabić, a ona je tačka dnevnog reda. Svi znamo ko je Ana Brnabić, znamo njen karakter, znamo kako je ovde vređala Miroslava Aleksića, nije se ni izvinila. Evo, pozivam je slobodno, ako hoće. Ali, gospodin Orlić je spominjao reference Ane Brnabić i gospodine Jovanov je rekao kako se opozicija na forumima sa Kurtijem. Evo, ovako, kao što se gospođa Ana Brnabić slika sa Kurtijem, vidite, ovi pogledi i ovaj širok osmeh, zlatan zub. Evo, to je Brnabić i Kurti. To je prva stvar. Druga stvar možda njena referenca uspeh na njenom biračkom mestu broj 34 Savski Venac, gde je opozicija uzela 44%, a lista gospođe Brnabić, koju nije ni vodila jel, uzela je 30%. Toliko, šta komšije misle o njoj, o gospođi Brnabić. Sada, ona je prošle nedelje pričala o Srbu, pričala je o Areni, o čuvenom snimku koji je započeo ovu sagu o krađi izbora, rekla je kako su neki Ponoševi statisti tamo. Nisu to Ponoševi statisti, to su funkcioneri SRCA, među kojima sam i ja, ali ne znam ko je ovaj čovek, koji nama uredno objašnjava kako se glasa. Znači, javite se pokažete ličnu kartu uđete u kombi i odvezu vas na biračko mesto. Evo, ovaj čovek nam je to objašnjavao, pa ga ja evo pozivam ako se vidi da nam se javi mi ćemo pružiti zaštitu neka kaže ko mu je ovo naložio, da li je plaćen za ovo itd. E sada, kada pričamo o krađi, ja bih da kažem nekoliko imena da personalizujemo malo ovu krađu, da bi se neko upisao u birački spisak, fiktivno i da bi se neko prijavio na neku adresu, potrebno je da ima pomoć unutar policije. Ovo su ljudi za koju ja imam sumnju da su učestvovali u ovome, gospodin Milan Stanić, načelnik Uprave za upravne poslove policije Republike Srbije, Nataša Živković Bubanja, načelnica Uprave za upravne poslove policije Beograda i gospodin Dragomir Topisirević, načelnik policijske stanice Voždovac. Pošto je na delu i dalje dovođenje birača, bila je Mala Krsna, sada je na delu Vranje, a inače ne znam dal znate, moj kolega Slobodan Petrović je pričao o biračima koji se dovoze iz Vranja, i biće još detaljnog objašnjenja. Inače, ovu gospodu koja su iz policije, pozivam slobodno da nam kažu i da iznesu svoju odbranu i obećavam da će imati status zaštićenog svedoka, svakako. Na kraju, da ne bih mnogo dužio, da ne bih bio logoreičan kao Jovanov i da pričam bezveze, samo ću citirati Batu Stojkovića iz filma „Balkanska pravila“, tj. njegov lik, ovako kaže – ovo društvo je podeljeno oštro na dva dela, na budale i na one koji trpe. E pa gospodo, mi više nećemo da trpimo. Hvala. 

STOJAN RADENOVIĆ: Zahvaljujem poslaniče, dajem reč poslaniku Orliću. 

VLADIMIR ORLIĆ: Ako neće da bude u grupu onih koji trpe, u koju je ono grupu sam sebe stavio? To je bilo veoma inteligentno. Znate šta, da počnete saziv prvim obraćanjem kao narodni poslanik, tako što ćete da odvratne uvrede izgovorite, Stojanu Radenoviću, baš ništa nije reklo o Stojanu Radenoviću, ali je baš sve reklo o vama. Sve je reklo o vama i sigurno o onim ljudima koji vas poznaju će veoma da prija i ponosiće se vama na osnovu onoga što ste uradili, govorili čoveku kako vidi, kako čuje, kako se ponaša, kakvo mu je ophođenje, sve onako najlepše što ste mogli. Apsolutno sve ste rekli o sebi, predstavili se na najbolji mogući način. Ali dobro je što ste između ostalog rekli, da vi u stvari nemate nikakav problem sa rezultatima izbora, vi te rezultate priznajete, do doduše na nekim biračkim mestima, ali gde vam se to dopada, ali kada krenete od biračkog mesta do biračkog mesta, pa saberete sva, onda dođete do onih više od milion i 800 hiljada glasova za pobedničku izbornu listu Aleksandar Vučić – Srbija ne sme da stane. Taj rezultat je učinio da je ovde apsolutna većina koja predstavlja upravo tu politiku, a vi vidite koliko je vas, računajući kako ste sami priznali i vaše društvo koje je tamo cirkus izvodilo u Areni. Evo saznali smo ko su ti ljudi koji su se našli u Areni, to su oni, njihovi glumci, još se time ponose. Ali pošto je takođe danas pričao o fantomima, nije da ne znamo ko su fantomi, ali ne izmišljeni nego pravi. Na dva mesta od vas sedi čovek pravi pravcati fantom. Pod jednim imenom i prezimenom i adresi u gradu Novom Sadu izlazio je na izbore 2014. godine, u ovoj sali sedeo i bio narodni poslanik, a onda je 2016. godine promenio ime, svoje ime, zbog izbornih marifetluka, zbog izborne liste, ali i dalje živi u Novom Sadu, da bude narodni poslanik, da bi 2018. godine pod novim imenom bio u gradu Beogradu. Zašto? Da postane gradski odbornik u drugom gradu. Tako da, pored toga što smo saznali ko su cirkuzanti i oni koji su cirkus izvodili u Areni, a to ste vi, znamo i ko su fantomi. To ste, takođe, imenom i prezimenom vi. I, još jedna stvar, pošto je Vranje pomenuo, taj jedan njihov poslanik iz Vranja kojeg imaju, kog je pomenuo, šta mislite da li se upisao za putne troškove juče i prekjuče? Jeste, nego šta je, i to je pokazatelj kakvi su i koliko su oni dosledni principijelni i koliko ne priznaju bilo šta. Licemeri i barabe. 

STOJAN RADENOVIĆ: Zahvaljujem poslaniku Orliću. Dajem reč predlagaču Milenku Jovanovu. 

MILENKO JOVANOV: Dobro, ja ću rizikovati. Bolje ne? Pa, privikavajte se, slušaćete me četiri godine. Već drugog dana vi ne možete da izdržite. Ja ne znam šta vam je? Ja se još nisam ni zagrejao, nisam postigao radnu temperaturu, a vi već odustajete. Nemojte tako. Morate pokazati više trpeljivosti i više snage. Dakle, moguće je da ja pričam gluposti, nije to ništa sporno, dešava se to i ne možemo svi biti tako divni, obrazovani i pametni, kao kolega, pa reći da između dve grupe, budala i onih koji trpe, više neće da bude onaj koji trpi, pa pređe u onu drugu grupu. To je zaista mudrost velika. Ja vam čestitam na toj mudrosti. Dobro je kad čovek zna gde mu je mesto. Ja tu više ništa ne bih dodavao. Što se tiče Ane Brnabić, gde se slikala, gde se nije slikala, ovo nije potpisala ona, nego vi. Da, to ste potpisali vi, da Kosovo uđe u EU. Evo ga potpis. To ste potpisivali vi. Što se tiče vaših sumnji, nemam nikakve sumnje da je Zdravko Ponoš postavljen za načelnika Generalštaba od strane američkog ambasadora i da mu je služio do poslednjeg dana kao najgori bedni američki sluga, NATO sluga. Rasturio je vojsku kao NATO sluga. Oslabio vojsku do poslednjeg lovačkog društva. Dotle je doveo. Nema nikakvu sumnju. Zašto? Zato što to kažu sami Amerikanci. Zašto bih ja sumnjao u ono što sami pišu o sebi i svojim bednicima i saradnicima? Ovo mi je jako interesantno, jer treći dan već slušamo. Nekoliko vas prete - ovaj može da bude zaštićeni svedok, ovaj će da odgovara, ovaj će u zatvor, itd. Vidite, da išta znate o tome što pričate, znali biste da u startu govorite o tome da vaše pravosuđe jednog dana kada dođete na vlast, sumnjam da će to biti vaša generacija, možda neka buduća generacija posle vas, oni koji su tek sad završili jaslice, otprilike, možda oni dođu na vlast, vi nećete sigurno. Dakle, vi već znate kako će da presuđuju, vi već znate ko će da bude osuđen, ko će da bude zatvoren. To je onda oksimoron. Ne može onda to biti slobodno pravosuđe, jer slobodno pravosuđe nije ono koje već danas godinama unapred dobija predviđene presude. Vi kao advokat bar biste to morali da znate, a ni o tome nemate pojma i to je odlično. Vidim i tu ste pogodili što se tiče grupe u koju ste sami sebe svrstali. Najzad, šta komšije o kome misle, pa pola vas ne bi sedelo ovde da se komšije pitaju. Pola vas ne bi bilo tu da se komšije pitaju. E, ovo mi je drago. Jako je važno ovo sada da čujete, gospodine predsedavajući, i da narod čuje. Kaže: „Mi smo dobili na našim biračkim mestima.“ Prema tome, tamo gde su dobili, tamo su izbori bili pošteni, a tamo gde su izgubili, tamo izbori nisu bili pošteni, jer ne može narod… Narod pogrešio. Mislio je da su oni oni koji trpe, a nije znao da su oni prešli u ovu drugu grupu i onda šta ćete. Hoće izbore, neće izbore. Mesec dana ste ovde pričali – ko traži izbore, taj radi za Vučića. Mesec dana sam vas ovde slušao krajem prošle godine – ko traži izbore taj radi za Vučića. Da li je tako bilo, profesore? Onda napišete pismo – e sada hoćemo izbore. Pošto ste mnogo pismeni i upravo u toj kategoriji u koju ste sebe svrstali, mora da ste to vi pisali, deluje mi ovako pravnički potkovano, kažete – da se izbori raspišu do kraja godine. Onda mi kažemo – dobro, biće raspisani do kraja godine. Oni kažu – ne, to znači da se održe do kraja godine. oni ne znaju razliku između raspisivanja i održavanja. Mi kažemo – dobro, nemušti ste, ne znate da se izrazite, biće izbori do kraja godine. Održite izbore do kraja godine - ne valjaju izbori, pokradeni izbori, idemo na nove izbore. Vi kažete – dobro, evo, imaćete nove izbore 28. aprila i na to kažu – ne može 28. aprila, idemo na holidej, vezali smo i radne dane i neradne dane, povezali 15 dana, idemo, nismo tu, ne možemo da glasamo tada. Mi kažemo – dobro, ne možete 28. da glasate, evo glasaćemo 2. juna. Oni kažu – ne, mi ćemo da bojkotujemo. Juče starac Fočo od stotinu ljeta u liku Vlaldete Jankovića kaže on će da blokira ljude da glasaju, jer, kaže, to je aktivni bojkot. Ajde objasnite tom čoveku da je to krivično delo. Druga stvar genijalna, pošto izgleda svaka budala koja ima neku ideju, pošto sami ste rekli da spadate u tu grupu, dakle, svaka budala koja ima neku ideju, izvali je, oni posle svi za tim idu kao da je to ne znam kakvo pametno rešenje. Dakle, ne postoji cenzus za izbore. Dovoljno je jedan listić da ubacite i izbori su važeći. Možete da pričate o legitimitetu, o ovome, onome, ali nema cenzusa u smislu da mora da izađe 50%, 30%, 70% ili 5%. Potpuno je svejedno. Jedan glasač izađe, izbori su uspeli. Kako vi mislite da to postignete tim vašim bojkotom i blokiranjem izbornih mesta? Da li imate vi ideju? Kad nešto smislite tako genijalno kao što je ovaj starac Fočo, smislio, da li razradite to? Da li se zaustavite na toj ideji i onda upadnete u problem i onda posle svi trpimo zbog toga što ste vi upali u problem? Dakle, izbore zaustaviti nećete. Oni će biti 2. juna i tada ćemo videti šta ponovo narod kaže, da li podržava to što ste promenili kategoriju, pa niste više oni koji trpe, nego ovo drugo ili smatrate da ste bili bolji dok ste trpeli. Ono što je činjenica jeste da tih izbora prelazne Vlade biti neće, ministarstva nikakva dobiti nećete, a ovo sve ostalo, što se tiče ODIR-a, to ćemo primenjivati u skladu sa onim što je rečeno, jer je to interes države Srbije, zato što nema razloga da tu pravimo bilo kakve smetnje, jer smo i do sada primenjivali sve ono što su tražili. Moje pitanje za vas je – šta će biti kada ponovo izgubite? Meni je jasno šta će biti ako mi izgubimo. Mi ćemo da čestitamo, reći ćemo – izvolite, pobedili ste. Šta će biti ako vi izgubite? Opet udri, kako ono kaže, Mujo, u tepsiju, udri po Skupštini, blokiraj, pljuj po narodu, narod ne valja, nisu ovi što žive u Borči Beograd, nisu ovi što žive u Obrenovcu Beograd, nisu ovi što žive u Lazarevcu Beograd. Kako kažu ove njihove vedete? Oni dođu u Beograd da vide tržni centar i vrate se kući. Da li je tako? To oni naši rade? Da, vi ste elite. Hvala vam. Molim samo, pošto ne znam da li stenobeleške ovo beleže, kada sam rekao da njihove vedete govore o tome da narod iz Obrenovca, Lazarevca i drugih mesta dolazi u Beograd samo da obiđe tržne centre i vrati se kući, oni kažu – to rade ovi vaši. Pa svi su naši, mi ne delimo narod, za razliku od vas. Vi što se stidite i što glumite elitu, pa vi ste elita kao što sam ja astronaut. E takva ste vi elita. 

ALEKSANDAR JOVANOVIĆ: Evo ga maneken.

MILENKO JOVANOV: Molim da se notira da je Aleksandar Jovanović izvadio iz novčanika sliku Gorana Vesića i sada je pokazuje celoj sali. Zašto drži Vesićevu sliku u novčaniku, ne znam. Verujem da ni Vesiću nije prijatno, ali samo da to bude zabeleženo u stenobeleškama, da ne bude posle Milenko izmišlja. Evo, to su svi videli. Smeju se svi živi. Dobro, neko nosi sliku devojke, neko majke, neko dece, a on nosi Vesićevu sliku u novčaniku. Čija ti je to slika? Ne vidim odavde, reci mi ti. I Sinišu Malog držiš u novčaniku? Pa, ti si, čoveče, pola Vlade smestio u novčanik. 

ALEKSANDAR JOVANOVIĆ: Evo ti je i Brnabić

MILENKO JOVANOV: Gospodine Jovanoviću, za razliku od vas, Ana Brnabić je javno rekla šta je i nema problem sa tim i kad pokaže sliku, niko se neće čuditi. Izađite iz ormara, nije to sramota. Mi vas podržavamo u tome, ljubav pobeđuje. Prema tome, izbore će dobiti. Na izborima će ponovo izgubiti, a šta će biti novi odgovor i novi izgovor zašto su izbore izgubili, to ćemo imati prilike da vidimo. U svakom slučaju, meni je drago da ste se svrstali tamo gde vam je mesto, ne bi to niko od nas rekao, ali vi ste to sami rekli, a mi vas zdušno podržavamo. Ja molim jedan veliki aplauz za to što su napustili grupaciju oni koji trpe i prešli u ovu drugu grupaciju. 

STOJAN RADENOVIĆ: Zahvaljujem poslaniku Jovanovu. Idemo dalje sa radom. Dajem reč poslanici Nataliji Stojmenović. Izvolite. 

NATALIJA STOJMENOVIĆ: Hvala, predsedavajući. Ja bih želela na početku da stvarno čestitam i SNS, ali i Ani Brnabić, jer mislim da je ogroman razvoj i partije i njen lično da od nekog ko je bio predsednica Vlade dođe do toga da budu predsednica Narodne skupštine. To pokazuje jednu jasnu ovako dobru razvojnu kadrovsku politiku i te partije, ali i nje same. Ja mislim da je ona u mnogim oblastima doprinosila i razvijala i Srbiju, ali i sebe lično. Ja ću se sada osvrnuti na te oblasti, s obzirom da u izlaganju njene biografije je rečeno da je ona kandidovana na osnovu računa svog rada. Ono što je prvi račun toga rada koji je meni svakako bio najzanimljiviji jeste da se gospođa Brnabić dosta trudila da razvije firme i domaće privrednike u Srbiji. Pogotovo je taj razvoj primetan kada se radilo o onim firmama bliskih ljudi njoj ili onih firmi koje nose njeno prezime, pa su tako tu pomogli i Ministarstvo finansija i Ministarstvo državne uprave i lokalne samouprave, dajući milionske ugovore firmama kao što je „ Kontinental vind“ ili kao što je „Aseko“. Ja stvarno na tom razvoju moram da čestitam. Još jedna stvar pri predstavljanju njene biografije je istaknuta kao vrlo značajna ,a to je bio razvoj IT sektora, kome je gospođa Brnabić doprinela. Vi ste, gospođo Brnabić, toliko razvili taj IT sektor da ja reči nemam. On je toliko razvijen da ljudima u IT sektoru smatrate da ne trebate ni da date penzije. Vi im godinama ne uplaćujete penziono osiguranje, jer očigledno mislite da je taj sektor vama, vašim zaslugama, toliko razvijen da ti ljudi nemaju pravo na penziju. Verovatno ste krenuli i koracima vaših prethodnika i šefova u otimanju penzije ili možda imate problema da ovih dana nađete direktora PIO fonda, pošto čujem da po zgradama na Voždovcu nosi birački spisak i zloupotrebljava, nosi birački spisak sa svim ličnim podacima naših građana i građanki i verovatno je on nekim tim vašim slojevima zaštite podataka o ličnosti dodatno obezbeđen. Ja bih zamolila ako može i nama da prosledi taj spisak, sigurna sam da je on ažuriran svim fantomskim biračima. Znam da nije u oblasti njegovog rada, ali nije ni direktora vranjskog PIO fonda, a vidim da se baš nešto trude u obilasku građana i zloupotrebljavanju njihovih podataka. Na kraju, mislim da mi je najznačajnije kad ste u godini u kojoj se veliki broj naših građana mučio da sebi sačuva krov nad glavom zbog velikog povećanja kirija, vi, gospođo Brnabić, to veoma dobro shvatili kako je živeti u domu koji adekvatan i dali milione na renoviranje vaše vile. Ja sam sigurna da sedeći na nameštaju od 900.000 evra ste jako jasno uvideli kako građani ne mogu da žive u stanovima i da odvajaju više od pola svoje plate samo za to da imaju mesto gde će stanovati, a sigurna sam da ste i odlično razumeli mlade ljude koji u ovoj zemlji imaju jako izglednu budućnost sa vašim razvojem, a to je da moraju minimum 30 godina da rade da bi pomislili da sebi obezbede stan. Ja stvarno jako cenim to što ste se vi i za taj razvoj tako, da kažem, založili. Na kraju, takođe je juče tokom vašeg predstavljanja rečeno da ste vi žena koja je doprinela tome da se sve u ovoj zemlji svede na jedan papir i to je apsolutno tačno. U ovoj zemlji je sve svedeno na jedan papir, od toga gde ćete da se školujete, gde ćete da radite, kako ćete da se lečite, sve je došlo do samo jednog papira. Osnovna humanost u ovoj zemlji je došla do jednog papira, pa tako samo uz člansku kartu SNS možete da se pomerate na listi onkoloških pacijenata. To je zemlja koju ste vi nama ostavili i to je zemlja u kojoj mi trenutno živimo. Ja mogu da vam obećam da ćemo se mi ovde truditi da taj papir više nikada ne važi ništa za dostojanstven i normalan život u Srbiji, a vi razmislite šta ćete biti bez tog papira. Hvala. 

STOJAN RADENOVIĆ: Zahvaljujem. Reč ima gospođa Ana Brnabić. 

ANA BRNABIĆ: Hvala vam mnogo. Kada smo kod firmi koje nose moje prezime, ne postoji nijedna firma ni u Republici Srbiji, ni na svetu koja nosi moje prezime. Ja se prezivam Brnabić, a vi ste naveli dve firme "Kontinental vind" i "Aseko". Ne vidim gde je tu Brnabić, tako da, samo da se dogovorimo oko toga o čemu pričate. Kada se radi o firmi "Aseko", to nije moja firma, to je poljska firma, multinacionalna, EU. Pa, kada ste u Briselu, u Strazburu, kada pljujete vašu zemlju, vi pitajte onda i prijavite evropske firme za korupciju. Lako vam je. to je vaša koleginica već pokušala i nije dobila nikakav odgovor, zato što je multinacionalna firma koja zapošljava preko 500 ljudi i posluje na berzi, teško da može da bude korumpirana u bilo kojoj zemlji, uključujući i Srbiji. A sa mnom ima veze jednako koliko "Majkrosoft" ima veze sa mnom, ali šta da radite. Što se tiče ovog "Kontinental vinda", to ni ne mogu, zaista. Dakle, IT sektor, vidim vi se brinete o mladim ljudima i sviđa mi se što svi mladi ljudi sa svojim startap kompanijama u Beogradu u naučno-tehnološkom parku, u Novom Sadu u naučno-tehnološkom parku, u Nišu, u Čačku, uskoro u Kragujevcu i Kruševcu, mogu da čuju o tome koliko se vi brinete za njih i njihovu budućnost i koliko cenite njihove talente, a cenimo ih mi, pošto smo mi sve ovo uradili. Sedite među ljudima koji se nisu udostojili jedan naučno-tehnološki park da izgrade, nisu se udostojili da formiraju Fond za nauku 12 godina dok su bili na vlasti, a to smo mi uradili. Nisu se udostojili da formiraju nijedan novi naučno-istraživački institut. Mi smo formirali prvi novi naučno-istraživački institut nakon doba SFRJ. Ja se ponosim što verujem u mlade ljude u ovoj Srbiji i sve što smo uložili, stostruko se vratilo, a uložićemo još. Hvala. 

STOJAN RADENOVIĆ: Zahvaljujem se gospođi Brnabić. Reč ima poslanik dr Vladimir Orlić. 

VLADIMIR ORLIĆ: Pomenuta je Srpska napredna stranka i pristupnica, navodno, kao jedina stvar koja garantuje neki dobar život u ovoj zemlji, tako ste rekli. Naravno, uz salvu laži onih koji su ovi vaši iz CRTE izmišljali i ciljano plasirali za vreme kampanje, a da se tiče onkoloških pacijenata. Slagali sve od reči do reči i kada su dobili direktan poziv da pokažu gde se to desilo, odgovora nema. Zašto? Rekao sam vam već juče neke stvari - kad lažovi lažu, lažovi drugačije ne umeju i sve znamo o njima i ko su i šta su, ali zbog ovoga što ste ponovili sada vi. Pristupnica Srpske napredne stranke. Danas su neki ovde govorili o zaradama. Svima su u ovoj zemlji, zahvaljujući politici Aleksandra Vučića i Srpske napredne stranke, veće plate, svima su veće penzije, ne samo onima koji su članovi ove ili one stranke ili nisu nijedne, svima. U tim su klupama sedeli, ja to pamtim 2014. godine, narodni poslanici iz vaših tadašnjih partija koji nisu verovali kada je Aleksandar Vučić govorio sa ovog mesta ovde – guramo, podižemo plate u ovoj zemlji, videćete, idemo preko prosečne zarade od 500 evra. Nisu verovali, kao vi sada tako mahali rukama, kao vi sada smejali se nešto. Mada primetio sam juče da volite poeziju, jel znate onaj stih – klovnovi kad plaču zvuči kao smeh. To mi je sada palo na pamet, ne znam zašto dok vas slušam. Nisu verovali i rekli - ako se ikada desi da prosečna plata u Srbiji bude 500 evra, svi ćemo mi da glasamo za tebe, a mi to kao što vidite odavno prešišali. Svima vama koji ste trčali da se upišete za troškove i ti su putni troškovi, a i te poslaničke plate koje primate danas samo veći zahvaljujući toj politici i tom čoveku, putevima koje smo uradili, vozite se i vi, i nek vam je alal i neka vam dobro služe kao i svima drugima u ovoj zemlji. Prugama koje smo uradili, vozite se i vi, čak vam je specijalitet, kad krenete na protest u grad Beograd iz Novog Sada, da se uslikate onako ponosni i srećni što danas imate dobar, super brzi voz koji je u vaše vreme bio samo naučno fantastika. Te klupe koje uništavate i lomite, nećete platiti vi, to će da plati neko ko vodi računa o ovoj državi i o narodnoj kasi, a voljom tog naroda u ovoj se državi sada staraju oni koji Srbiju vole, poštuju i slušaju glas njenog naroda. To su Aleksandar Vučić i ta Srpska napredna stranka koja vam toliko smeta. 

STOJAN RADENOVIĆ: Zahvaljujem poslaniku Orliću. Reč ima Marija Zdravković, povodom povrede Poslovnika. Koji je član u pitanju? 

MARIJA ZDRAVKOVIĆ: Poštovanje, javljam se zbog povreda člana 107, vređanja dostojanstva Narodne skupštine, vređanja dostojanstva svih onkoloških pacijenata, vređanja dostojanstva građana Srbije i svih zdravstvenih radnika koji lečimo te ljude predano, svakodnevno. Ovo što je rečeno od strane poslanice, koja koliko je meni poznato nije uključena u taj proces lečenja, je još jedan monstruozni pokušaj zloupotrebe ljudi koji su bolesni i pokazuje da određene osobe ne prezaju ni od čega da iznesu ovakve laži i neistine. Ja ovo govorim iz svojih ličnih saznanja, radim u KBC Bežanijska kosa 10 godina, direktor sam te ustanove, godišnje lečimo preko 30.000 onkoloških pacijenata, a ukupno pacijenata preko 350.000. Ovo što je rečeno da se pacijenti leče na člansku kartu SNS je sramno, nemoralno i nedostojno bilo koga ko pledira da zastupa građane Srbije. Dobro je poznato, biću kratka, da nikada više nije bilo mogućnosti za lečenje onkoloških pacijenata. Ja samo 25 godina radim u zdravstvu Srbije. Bila sam stipendista mnogobrojnih međunarodnih fondacija i u Nemačkoj, i u Francuskoj, i u Americi i znam kako se leče pacijenti, znam koliko je upravo u poslednjih 10 godina urađeno za naše pacijente, koliko je došlo novih lekova na listu, koliko su proširene mogućnosti lečenja. Bez obzira na to, sigurno da treba uraditi još više i time se trudimo ne samo za onkološke pacijente, nego i za druge pacijente. S toga na kraju, iako je vreme, nemojte koristiti onkološke pacijente da skupljate jeftine političke poene, jer to nije moralno. 

STOJAN RADENOVIĆ: Zahvaljujem se doktorki Zdravković. Samo da dodam, oprostite, poslanici, koja je dužnost poslanika, naročito, u opoziciji? On traži jednu malu sitnicu samo da bi možda dobio poen. Cilj svih nas treba da popravljamo društvo pazite. Međutim, ja tu imam razumevanja zbog onih staza koje sam pomenuo na početku. Ovoj opciji koju ja podržavam i pripadam, mogu da kažem, je malo lakše jer njena staza je utemeljena vekovima, u stvari, pazite, a njihova staza još uvek nije zacrtana, ona se oslanja na kolektivni zapad, ona se oslanja na onu opciju koja sad ne priznaje pobedu Putina i to su različite staze. Moramo da budemo svesni toga. Mi ovde u Srbiji u našem delovanju moramo da popravljamo društvo i te okolnosti i ja poslanici ne mogu da zamerim, nego samo da me razume koji mi je cilj. To što ste izgovorili, zamislite se malo. Reč im poslanik Borko Stefanović, povreda Poslovnika. 

BORKO STEFANOVIĆ: Vidite, gospodine predsedavajući, član 103. ste prekršili više puta, nažalost, i tokom izlaganja prethodne govornice ste isto prekršili član 103, a ne govorim o ovim drugim članovima gde se koristi prijava povrede Poslovnika da bi se davala Republika. Apelujem na vas, na generalnog sekretara, molim vas, iako hodamo, nesumnjivo, različitim stazama, kako ste rekli, to je potpuno nesumnjivo. Znate, ja recimo mislim da je zloupotreba, da je jako važno da se stigmatizuje i obeleži za sva vremena kao vrhunac stida u ovom narodu da neko natera ženu, obolelu od kancera, da ide na mitinge SNS da bi dobila terapiju. Takođe, mislim da je to ozbiljna politička zloupotreba, najozbiljnija na svetu. Hvala. 

STOJAN RADENOVIĆ: Prema članu 103. oduzimam vam deo vremena. Da se ne ponavljam više, ovaj dan je poslednji da izaberemo predsednika. Dobro, ali moramo… Pazite, imajte na umu, svi vi koji ste mlađi mnogo od mene da je cilj našeg postojanja da utičemo na popravku sredine i svi imamo različite staze i ne moramo isto da mislimo. Naprotiv, možemo različito, ali moramo da imamo tu crtu, tu liniju državotvornosti. Nažalost, vaš odlazak u Evropu i žaljenje demantovalo je čak i Adolfa Hitlera. On je na jednom mestu rekao… Saslušajte me da kažem. Kaže – moramo Srbe da pobedimo, jer oni su hrabri i neće da se predaju, oni su jedini državotvorni narod na Balkanu. Vi u stvari demantujete to. Prema članu 103. malo ću da vam smanjim vreme. Reč ima dr Zlatibor Lončar, po Poslovniku. 

ZLATIBOR LONČAR: Gospodine Stefanoviću, mislio sam do sada da postoje neke granice i da se one u politici ne prelaze, vezano za pacijente koji se bore za život. Član 107. Međutim, vidim da vama to ništa nije sveto i da to koristite. To je, pretpostavljam, krajnja nemoć ili šta već, ali to je vaš izbor. Da pominjete bez ikakvog dokaza, bez ičega da je neko ucenjen da ide na miting da bi dobio terapiju, to samo govori o vama, a ne o nečemu drugom. Znam da vam ne prija ovo što pričam, ali moram da vas podsetim, gospodo, ovo je ozbiljna povreda Poslovnika, ali vi morate da znate jednu stvar, a to je, gospodo, dok ste vi vodili zdravstvo pacijenti nisu mogli ni da se leče. Nije bilo aparata za zračenje, nije bilo lekova sa kojim su mogli da se leče i nije bilo ljudskih uslova gde bi mogli da leže. To je istina i to svi znaju. Naravno da vam ovo ne prija, možete da lupate koliko god hoćete, ali to građani znaju i tako će vam građani i vratiti, a vi nastavite dalje tako da se ponašate. 

STOJAN RADENOVIĆ: Sad ponovo primenjujem član 103. Reč ima Marinika Tepić, povreda Poslovnika. Koji član? 

MARINIKA TEPIĆ: Hoćete vi svakoga da pitate odmah da citira član? Ja citiram član 27. primena Poslovnika. Uopšte ga ne primenjujete, selektivno, to su već drugi rekli, ali da iznosite neistine, pa to je sramota. Vi ste profesor matematičar ako vam nisu objasnili kada se bira i koji je rok za izbor predsednika Narodne skupštine juče sam vam savetovala povucite se, postoji neki sledeći najstariji predsedavajući koji može da vas zameni. Da li je realno da vi ne znate da izračunate koji je rok za izbor predsednika Narodne skupštine i ovde nas šikanirate već tri dana? Ne date nam da govorimo, čak i kada nam date da govorimo, kada se jedva izborimo za reč, skidate nam, nas kažnjavate sa po dva minuta, to nama skidate, a sa suprotne strane ne skidate nikom ili sada zbog balansa stoti put Lončaru ste skinuli vreme. Pa, na šta ovo liči profesore? Vi još kažete da se ponosite time što su vas ovi, da budem nežna, mangupi zloupotrebili. Da li vaša profesija, karijera, ekspertiza zaslužuje da budete deo ove lažljive i kriminalne grupe? Profesor matematike danas kaže da je rok danas za izbor predsednika Narodne skupštine. Ja vas molim odredite pauzu. 

STOJAN RADENOVIĆ: Primenjujem član 103. 

MARINIKA TEPIĆ: Ne pričajte preko mene, to vas isto nisu naučili da isključite mikrofon kada mi govorimo, da ne možete da pričate preko nas, da niste nam ovde ni roditelj, ni staratelj. Kad hoćete da debatujete sa nama siđite u klupu. 

STOJAN RADENOVIĆ: Primenjujem član 103. Reč ima poslanik Dejan Bulatović. 

DEJAN BULATOVIĆ: Ja ukazujem na povredu Poslovnika stav 4. i 108, ali građani Republike Srbije, koliko je ovo nemoralno da Marinika Tepić, znate da ona sada ovde drži moralne pridike, da Marinika Tepić ukazuje na povredu Poslovnika i ni manje ni više da ona ukaže kako treba da se vodi Skupština. Marinika Tepić je, znate, ona osoba koja nije naučila dok sam bio tamo u stranci ni šta je koka nosilja, a šta je kokain. Ona kad se kaže koka ona misli kokain i onda udri po Ministarstvu odbrane, udri po vojsci. Kaže tamo u Moroviću, tamo selo pored mog, tamo se gaji marihuana. Ta osoba koja krši Ustav konstantno, koja ovde u Skupštini tražila da se uvede rezolucija protiv građana Srbije, protiv Srbije zato što su zapravo oni napravili građani Srbije genocid u Srebrenici, nije se izvinula ni danas zbog toga i nije to neverovatno zato što je to jedna potpuno nemoralna osoba i ona će sada da kaže nekom i da priča nekom o moralu, a ono što je najstrašnije, zloupotrebili su decu, zloupotrebili su ubijenu decu u Beogradu u Ribnikaru roditelje, ta osoba je rekla na televiziji nemaju roditelji… A šta se vi bunite? Šta je vaš problem? Pa, to je vaša Marnika Tepić. Problem je što je dobro poznajem. Ta osoba u vašoj stranci kada sam ja bio potpredsednik tada ste me svi podržavali. Rekli ste mi da sam u pravu zajedno sa Borkom Stefanovićem, koji mi je rekao da sam sve u pravu kada je Marinika Tepić da je najveći lažov, da je najveći probisvet, hoštapler. Ti koja dobacuješ tamo iz Zrenjanina i ti si to rekla, svi ste rekli da sam u pravu. Vidite ovo licemerje, Borko se grli sa Marinikom Tepić, a ovde su poruke gospodine Stefanoviću, ovde su poruke kako ste govorili o vašoj koleginici. Pogledajte onu Jelenu Milošević iz Niša. Pa ti mi duguješ pare do dana danas, nisi mi ni isplatila ono što si uzela od mog domaćinstva. Sram vas bilo bre. Onaj tamo iz Kragujevca Jekić, jedan belosvetski izdajnik, on priča nekom, a tebi ću tek da pokažem šta si uradio, sram te bilo. Pa, molio si socijaliste u Kragujevcu da pravite koaliciju, molio si, pa su vam rekli – hajde bre, nećemo sa vama da imamo ništa. To samo pokazuje kakvi ste nemoralisti, vi ćete nekom nešto da pričate. 

STOJAN RADENOVIĆ: Isteklo vam je vreme. Zahvaljujem. Dajem reč profesorki Slavici Đukić Dejanović. 

SLAVICA ĐUKIĆ-DEJANOVIĆ: Gospodine predsedavajući, povredili ste član 106, jer niste prekinuli poslanike koji govore mimo dnevnog reda tim pre što su vređali dostojanstvo pacijenata i zdravstvenih radnika. Osećam zaista stid što se u domu Narodne skupštine na ovaj način odnosimo prema bolesnim ljudima i prema armiji onih za koje smo govorili da su heroji u vreme pandemije. Zapravo, suština je ovde nešto drugo. Svaki poslanički klub bi hteo da ima svoju Anu Brnabić, ali je nema. To je suština i ove frustracije će biti razrešene onog momenta kada Ana bude izabrana za predsednicu. 

STOJAN RADENOVIĆ: Hvala lepo na diskusiji. Reč ima Milenko Jovanov. 

MILENKO JOVANOV: Mi smo ponovo imali prilike da slušamo priče o fantomima i ja u tu priču nisam verovao, ali dokazi me demantuju, ja nisam u pravu. Prema tome, poštovani poslanici, ako želite da vidite fantoma, to je koleginica koja je govorila u ime ove grupacije. Ovo je tekst „Info Vranjske“, 11. februar 2022. godine, „Ko je Natalija Stoimenović, kandidat za poslanika iz Vranja?“ Ovo je lista „Srbija protiv nasilja“, ova godina, broj 31, Natalija Stoimenović, politikološkinja, Beograd, Palilula. Eto vam ih fantomi, dame i gospodo, tako da očigledno da su u tim optužbama kretali od sebe, pa računaju na to što oni rade, rade svi. Bogami, moguće. 

STOJAN RADENOVIĆ: Dajem reč poslaniku Aleksandru Mirkoviću. Izvolite. 

ALEKSANDAR MIRKOVIĆ: Hvala, poštovani predsedavajući. Poštovane koleginice narodne poslanice i kolege narodni poslanici, posmatrajući sve ono što se dešava danas a i prethodnih nekoliko dana setio sam se teorije koja kaže da je prvi dokaz ljudske gluposti odsustvo svakog stida. Kad uzmemo u obzir kako se bestidno ponašate i kakav je govor održao ovaj novi poslanik, sve sam sigurniji u tu teoriju i apsolutno se sa njom slažem. Što se tiče same teme današnjeg dnevnog reda, pre svega počeo bih sa tim da su izbori 17. decembra dokazali da građani Srbije žele, pre svega, politiku odgovornosti, da podržavaju politiku ostvarenih rezultata i ispunjenih obećanja i da je za njih najbitniji razvoj naše zemlje. Zato su poverenje svoje ukazali SNS, zato smo mi postigli ovakav rezultat jer upravo sledeći politiku Aleksandra Vučića došli smo do tih rezultata i zato lista „Aleksandar Vučić – Srbija ne sme da stane“ ima apsolutnu većinu u ovom parlamentu. Takođe, ti izbori 17. decembra su i pokazali još jednu stvar da zloupotreba tragedija, mržnja, politika laži i manipulacija nikada neće pobediti i da ona nije dovoljna i da svoj nedostatak programa, kao i nedostatak rezultata koje bi prezentovali, jer ste ipak i vi bili vlast, nikada ne mogu nadomestiti i nikada ne mogu baciti senku na sve ono što je urađeno u prethodnih nekoliko godina, pa i deceniju prethodnu. I to je vaš najveći poraz. Sve ono što se desilo nakon izbora 17. decembra pokazalo je da su građani u pravu, što vam nisu dali poverenje i samo jedan primer pokazuje koliko daleko u svojoj mržnji možete da odete. Stari Dvor je napadan samo tri puta u svojoj istoriji. Prvi put tokom Prvog svetskog rata, drugi put tokom Drugog svetskog rata i treći put kada su neki od vas pomislili da će na taj način prekrojiti volju građana i da će na taj način zasesti u fotelje i voditi grad Beograd. Ono što želim još da kažem jeste, ovde se mnogo puta čulo i ne znam odakle vam uopšte ta teorija, mi smo zaista ponosni što u našim redovima imamo Anu Brnabić i što je ona naš kandidat za predsednika Skupštine. Ana Brnabić je žena koja je sedam godina bila premijer, koja je sa velikim uspehom vodila tim ljudi koji je sledio politiku predsednika Aleksandra Vučića i koja iza sebe ima mnogobrojne rezultate. Ali, Ana Brnabić je i žena koja je ovde u ovom plenumu od vas čula sve najgore moguće stvari o sebi, a uvek je bila tu da vam pruži ruku i danas kada se prema vama sa uvažavanjem ponaša i kada vam se sa uvažavanjem obraća vi je i danas najprizemnije vređate. Ono što želim da istaknem jeste da sam imam prilike i da u poslednjih nekoliko godina sarađujem sa gospođom Brnabić i znam koliko je posvećena svakom detalju posla kojim se bavi i uveren sam da će ona i ovu funkciju predsednika Narodne skupštine obavljati uspešno. Ali, gospođo Brnabić, ja samo želim da vam sugerišem na neke stvari i da vas upozorim na nešto što ste imali prilike i sami da vidite i ovih dana, ali i u prethodnom periodu kada ste dolazili kao premijer u ovu Skupštinu. Biće vam jako teško, jer sa druge strane nemate ljude koji žele sa vama da diskutuju, koji žele da se argumentima bore za bolji život građana Srbije, već imate ljude koji samo u destrukciji znaju da se snađu i umeju da plivaju. Navešću vam samo tri primera koji najbolje oslikavaju njihovo licemerje i najveći paradoks. U ovom plenumu u prethodnom periodu, ali i ovih nekoliko dana, a verujem da će im to politika biti do kraja mandata, nazivaće nas izdajnicima i već nas tako nazivaju oni ljudi koji su u Strazburu bauljali hodnicima Evropskog parlamenta, sve najgore pričali o našoj zemlji, tražili sancije ne za Aleksandra Vučića, već za celu Srbiju i koji su najgore moguće načine pljuvali svoju zemlju. To su vam ljudi koji će danas dovoditi u pitanje i pričati o tome ko je izdajnik, a ko nije. To su ljudi kojima su najbolji prijatelji oni ljudi koji u tom Evropskom parlamentu sve najgore pričaju o Srbima sa KiM i oni ljudi koji se na svakom koraku zalažu za tzv. nezavisno Kosovo. Drugi primer je to što će vam o patriotizmu pričati ljudi koji već četvrti dan jedno slovo nisu rekli o Srbima sa KiM, koji nisu smeli da se sete godišnjice pogroma koji se desio na KiM. Ovo su ljudi čiji saborci u Dubrovniku na svojevrsnom festivalu antisrpstva se podsmevaju Srbiji i takmiče se ko će više uvreda na račun Srba i Srbije da kaže, gde jedan od njihovih saboraca u borbi protiv režima, kako ga ponosno nazivate, kaže – ja sam Dinko, imam isto ime kao Dinko Šakić, koji je bio upravnik koncentracionog logora u Jasenovcu. To su vaši saborci i ti ljudi danas vama pričaju o patriotizmu. O patriotizmu pričaju i ljudi koji kažu da su Srbi počinili genocid, za koje je Srbija zemlja bez KiM. O patriotizmu vam pričaju ljudi koji traže da se ukine Republika Srpska. O patriotizmu vam pričaju ovi ljudi koji će sve učiniti i sve žele da učine samo da se dočepaju vlasti, pa makar ta cena bila i predaja Srbije u ruke stranaca. Treći primer je nasilje, gospođo Brnabić, o kome oni pričaju, čak im se i lista zvala, čini mi se, Srbija protiv nasilja, a brojem, imenom i prezimenom njih 12 u poslaničkom klubu u ovim klupama, njih 12 je direktno i indirektno izvršilo različite vrste nasilja – od ovog što je tukao policajce u Vrbasu, pa pravio incidente u Novom Sadu do onog što polaže ispite iz onog levog bloka zelenog koji je napadao policajce u Novom Sadu do gospođe koja je tražila od narko dilera da iseli novinare iz njenog grada do onog čoveka koji je pozivao na vaše silovanje, a u njihovom sistemu vrednosti je napredovao i evo ga danas je poslanik. Gospođo Brnabić, ja vama čestitam na tome što ste i tom čoveku pružili ruku, a ja se sećam da tih dana kao šef odborničke grupe u Skupštini grada sam vas pozvao, pozvao tog čoveka da podnese ostavku. Najgori gradonačelnik u istoriji ga je zaštitio i rekao da nema razloga da podnese ostavku i u tom sistemu vrednosti taj čovek danas ovde sedi i on je narodni poslanik. Pozivam sve kolege i koleginice, pa i vas koleginice iz opozicije – kako biste se vi osećali da sedite i delite prostoriju sa osobom, sa čovekom koji je pozivao na vaše silovanje. Onda samo vidite koliko ste licemerni i kakav sistem vrednosti vi zastupate i hvala Bogu što je toliko drastična razlika između nas i vas, ali pre svega u viđenju Srbije. Za sam kraj, gospođo Brnabić, želim vam mnogo uspeha u radu. Uveren sam da ćete i na ovoj funkciji obavljati dužnost na zavidnom nivou i uveren sam da ćete doprineti razvoju našeg parlamentarizma. Za sam kraj, uvek imajte na umu da ćete imati podršku poslanika SNS, ali iznad toga da imate podršku građana Srbije jer oni znaju da dokle god je Aleksandra Vučića i SNS Srbija nikada neće stati i Srbija će biti nezavisna, suverena i samostalna zemlja koja brine o svojim interesima i interesima građana Srbije. Hvala vam i živela Srbija. 

STOJAN RADENOVIĆ: Hvala poslaniče Mirkoviću. Dajem reč mr Nenadu Tomašaviću. 

NENAD TOMAŠEVIĆ: Hvala. Uvaženi predsedavajući, dame i gospodo narodni poslanici, u ime srpske koalicije NADA, koju čini POKS i Novi DSS, obaveštavam ovu Skupštinu da mi nećemo podržati izbor Ane Brnabić za predsednika srpskog parlamenta. Navešću i nekoliko razloga. Prvo, za vreme mandata njene Vlade situacija na KiM dovedena je do usijanja. Znači, na ivici smo rata, naša narod je proganjan, naš narod se teroriše, otimaju nam južnu srpsku pokrajinu, zapadni mentori sa kojima vi, gospodo, sarađujete, a optužujete nas. Dalje, za vreme mandata gospođe Brnabić imamo apsolutno urušavanje institucija, pravne države, slobode građana, slobode medija. Imamo jednu tzv. novu normalnost, pad morala, a koja je oličena u ličnom učestvovanju Aleksandra Vučića u tome. Dalje, za vreme mandata gospođe Brnabić imamo eskalaciju korupcije do neslućenih razmera. Takođe, za vreme mandata gospođe Brnabić imamo pad standarda. Pričali ste ovde o povećanju plate. U pravu ste, plate su dosta veće, ali nije suština u povećanju plata. Suština je u tome koliko vi za taj novac možete da kupite. Danas za platu koju dobijete možete mnogo manje da kupite nego pre dve godine, a da ne govorim pre 10 godina. Iako sam u prošlom mandatu s vama, gospođo Brnabić, imao nekoliko korektnih polemika, mislim da je bilo oko naoružanja itd, ne mogu da budem ličan u tome, moramo da gledamo širu sliku, vaša izjava i izjava vaših stranačkih kolega da ćete se zalagati za dijalog i da ćete se zalagati za toleranciju, mislim da ne stoji, imajući u vidu vaše ponašanje u prethodnom sazivu kao predsednika Vlade Srbije, nažalost, gde ste poslanike nazivali raznim pogrdnim imenima, što se može nazvati jednim uličarskim rečnikom, što svakako nije primereno predsedniku jedne Vlade, ni predsedniku parlamenta. Takođe, što se tiče dijaloga, mogli smo da vidimo juče kordon policije, tridesetak policajaca ovde, u više navrata ste izvodili, a samo zato da biste tobož odbranili ne znam koga, sebe valjda, od dvojice poslanika koji su samo zahtevali svoje pravo da mogu da se jave po Poslovniku i da mogu da se jave po replici. To se tako ne radi. Znači, prelili ste apsolutno onu podelu u društvu koja postoji i direktno sa tim kordonom ovde u Skupštini. Ono što ste takođe počeli u ovom sazivu, mnogo više nego u prošlom sazivu i što mi jako smeta, a to je da ste nas nazivali, i to u više navrata, i to ne samo iz SNS, što je bio slučaj u prošlom sazivu, nego i od strane ovoga puta i vaših koalicionih partnera, ovih monarhista iz PUPS-a, da smo nacisti, da smo fašisti i da smo ustaše. Mene to duboko vređa. U mojoj porodici, u porodici naše poslaničke grupe, niko nije bio ustaša i niko nije bio nacista, a bogami u vašim redovima, ako se bolje zagledate, mogli bi da ih pronađete vrlo lako. Dalje, ono što me takođe posebno vređa, a to je da nas nazivate izdajnicima. Juče je uvaženi profesor Atlagić, dobacujući sa mesta, što ne odgovara ni njegovim godinama, ni njegovom obrazovanju, kada sam rekao da ima dvojno državljanstvo, srpsko i hrvatsko, i da prima hrvatsku penziju, rekao mi je u više navrata: „Izdajniče“. Ja nisam sporio njegovo pravo na dvojno državljanstvo i na penziju, on apsolutno čovek ima na to pravo i svi imaju pravo na to. Zbog čega sam ja izdajnik, što sam rekao istinu? Zato što sam pet godina branio Srbiju u rovu, za razliku od dotičnog gospodina, koji je sedeo u fotelji ministra Republike Srpske Krajine u isto vreme, a bio je u godinama u kojima je mogao da drži pušku. To me izuzetno vređa. Što se tiče genocida u Srebrenici, molim vas da nam to ne spočitavate. Evo, ja ću ovde javno da kažem, što se nas tiče, genocid u Srebrenici se nikada nije desio. U Srebrenici se desio zločin prouzrokovan zločinom protiv srpskog naroda u okruženju. Naravno, to nije nikakvo opravdanje, ali je to istina. Ali ću vas, gospodo, podsetiti da je u Srebrenicu išao vaš predsednik da klanja, Aleksandar Vučić je išao u Srebrenicu da klanja i bio u Srebrenici, primio onaj cvet ili orden, šta li je već, od „Majki Srebrenice“ i onda se sa Izetbegovićem Bakirom dogovorio da ga tobož linčuju, da ga ne bi u Srbiji linčovali zato što je tamo išao na poklonjenje. Što se tiče Srebrenice, molim vas da nama ne spočitavate to, jer to nas duboko vređa, naročito mi koji smo proveli dugo godina na ratištu, a ovde u našoj poslaničkoj grupi većina ljudi je bila na ratištu. Na kraju, to da smo Kurtijevi izdajnici i da smo ljubitelji Kurtija, da vam kažem, Kurtijev ministar Goran Rakić sedi u ovoj poslaničkoj klupi, Kurtijev ministar koji je položio prema ustavu lažne države Kosovo, a biran od strane Srpske liste, odnosno SNS registrovane na Kosovu i Metohiji, po zakonima republike Kosovo. Nemojte više da obmanjujete javnost da nije polagao zakletvu. Jeste, polagao je zakletvu. Dalje, zašto smo mi izdajnici? Pa jesmo li mi ti koji smo potpisali Vašingtonski sporazum, Francuski sporazum, Ohridski sporazum, jesmo li mi ti koji smo predali sva javna preduzeća i sve ono čime je država raspolagala na Kosovu i Metohiji? Nisu nas Kurtijevi autobusi dovozili na kontramiting, kada ste povukli sve vojno sposobno stanovništvo sa severa Kosova i Metohije, da Kurti može da okupira srpske institucije, nego vas, gospodo, da vas podsetim. Nismo mi nagovorili policajce srpske da daju otkaz i da dođu šiptarski i da ih proteraju apsolutno. Tako da, da ne dužim više, ovo su samo neki od razloga zbog kojih mi nećemo podržati izbor Ane Brnabić za predsednika parlamenta. Hvala. 

STOJAN RADENOVIĆ: Hvala poslaniku. Dajem reč Marku Atlagiću, kao replika. 

MARKO ATLAGIĆ: Poštovani predsedavajući, ja sam šokiran, neznanjem, nevaspitanjem i lažima. Ja sam taj, gospodine koji sediš sa onima koji su rekli, citiram: „Ja se zalažem za izručenje Ratka Mladića i odreći ću se Kosova i Metohije“, sedite tamo sa njima, ja sam taj, gospodine, za razliku od vas, koji sam prvi u istoriji Hrvatskog sabora, pogledajte snimke sve tamo, uzeo diskusiju i prozvao bivšeg predsednika Republike Hrvatske, HDZ. Imate to u knjigama. O tome gde je ko bio, možete da se stidite. Ja sam taj koji sam 23 godine na Kosovu i Metohiji proveo, nikada zakasnio na nastavu, nikada na dežurstvo na mostu, ne govorite o onome o čemu ne znate. Vaš je predsednik, sram vas bilo, izručio čoveka koji je lagao da je JNA odsekla 600 glava Albanaca i prodavali ih za 5.000 maraka. To se zove vaš bivši predsednik. Rekao je da je morao pod pritiskom. I gle čuda, ko ga je dočekao u Nišu ispred suda. Šta, pojela maca jezik? Bivši predsednik Vlade Republike Srbije Zoran Živković, sa buketom cveća. Hoćete dalje? Ovo su sve citati inostrane literature. Gle čuda, gde ga je doveo? Znate gde ga je doveo? U Vladu Republike Srbije, iako ga je JNA osudila na šest godina zatvora. Dobio je internet, nagradu godine. Kada je čula Margaret Tačer, ovo su vam sve inostrani citati, smejte se vi, vama je smešno. Kaže – bombardujte Srbiju. Sram vas bilo! Sram vas bilo! Vi ćete mi govoriti? Ja sam taj koji je u Hrvatskom saboru prvi rekao Franji Tuđmanu, prvi diskutant, imate to gde god hoćete snimljeno, ja sam taj koji sam bio pretposlednji svedok Slobodanu Miloševiću. Vi ste mog predsednika i vašeg otpremili u Hag na Vidovdan. To su dve mrlje u istoriji našega naroda. Izručenje glave Karađorđa. Izručili ste njega. Ja sam pretposlednji svedok i znam šta se dešavalo. On će biti proglašen za heroja. Sad ću citirati, samo na kraju dozvolite jednu rečenicu. Jeste čuli ko je Dajana Džonston? Vama je to smešno. Citiram Dajanu Džonston: "Na krilima narodnog slavlja 2000. godine zbog pada Slobodana Miloševića koje se graničilo sa pijanstvom, Srbiju je u jagmi za vlast smelo stampedo nestručnih gramzivih, bahatih ljudi, uobraženih lidera fiktivnih političkih stranaka, samoproglašenih lidera, eksperata, polu-sveta svih kalibara i profila koji su sebe proglasili za revolucionarne pobednike a državu i sve u državi za svoje taoce i plen", završen citat. Dajana Džonston - Suludi krstaši. Vi ćete mi govoriti o patriotizmu! Ja sam taj koji je izbegao 12 puta, nikada u životu nisam zakasnio na posao. Ovde sam od 2012. godine. Nikada ovde niste bili pre mene.

STOJAN RADENOVIĆ: Hvala vam, poslaniče Atlagiću, prošlo je vreme. 

MARKO ATLAGIĆ: Nikada na bolovanju nisam bio. Sram vas bilo. Za razliku od vas ja nikoga ne mrzim, vaša mržnja ubiće vas. Hoćete još da vam citiram. Sram vas bilo.

STOJAN RADENOVIĆ: Dajem reč poslaniku Goranu Rakiću. 

GORAN RAKIĆ: Poštovani predsedavajući, molim vas da mi ne oduzimate ovo vreme. Poštovani poslanici, molim vas za malo pažnje. Uvaženi poslanici, poštovani poslaniče Tomaševiću, rekli ste da ste se borili punih pet godina. Mi Srbi koji živimo na Kosovu i Metohiji borimo se već 25 godina. Sram vas bilo! Dok vi u ovom trenutku znate gde su vaša deca, ja ne znam gde su moja deca. I niko ko živi na Kosovu i Metohiji nema tu sigurnost da može da bude negde, ili u nekom drugom gradu ili u nekoj drugoj državi, drugoj prostoriji, a da ne brine šta će se desiti i kako će svoje dete ispratiti i dočekati iz škole. Ja ne znam gde ste se vi borili, dole kod nas vas nisam video. Verovatno ste švercovali nešto i očigledno ste, moram vam to reći, ili gluvi ili zdravstveno niste dobri i zamoliću profesoricu Slavicu Đukić Dejanović da vam zakaže jedan termin. Ja sam rekao da nisam polagao zakletvu u kosovskoj skupštini, polagao sam zakletvu pred srpskim narodom koji me je birao i pred srpskim poslanicima koji su me birali. Jer, kako za vas važi pravilo, vi niste položili zakletvu ovde u ovoj sali, polagali ste zakletvu tamo nekome ko vas je birao, a zašto to pravo oduzimate nama Srbima koji moramo da se institucionalno borimo da bi našoj deci omogućili bolji i sigurniji život? Umesto da se ujedinimo svi ovde zajedno, makar oko jedne stvari, makar oko tog Kosova i Metohije, i kao što je predsedavajući rekao, postoje različiti putevi, različite vizije, ali što se tiče politike, što se tiče Kosova i Metohije, ja bih vas zamolio da se ujedinimo, da budemo jedinstveni, da budemo složni i da delujemo jedinstveno. Jer, ovo što vi radite, jedino pomažete Kurtiju a ne nama Srbima koji živimo i borimo se da opstanemo dole na Kosovu i Metohiji. Hvala. 

STOJAN RADENOVIĆ: Hvala, poslaniče Rakiću. Ima reč poslanik Željko Veselinović, replika. 

PREDRAG MARSENIĆ: Gospodine predsedavajući, molim vas, ne radi vam sistem, mi želimo da se javimo, ali vam ne radi sistem.

STOJAN RADENOVIĆ: Moramo listu da obrišemo, prepuna je, pa ćemo ponovo. 

ŽELJKO VESELINOVIĆ: Hvala, gospodine predsedavajući. Važno mi je da mi vratite vreme. Ja se zahvaljujem uvaženim poslanicima koji ovde često puta pominju nešto što sam ja izgovorio pre sedam godina. Ja nikada nisam pozivao na silovanje, niti Ane Brnabić, niti bilo koga. Nažalost, nikada nisam imao prilike ni da odgovaram zbog toga. Jesam rekao da je zla, jesam rekao da je neznalica i iza toga stojim, to je činjenica i to se pokazalo proteklih godina dok je vodila ovu Vladu. Ja nemam prilike da govorim o tome da sve što su poslanici vladajuće stranke ovde govorili o zapošljavanju, o radnim mestima, da je sve to jedna neistina i da je sve to jedna velika laž i jedan veliki balon. Građani Srbije, pogotovo radnici Srbije, odlično znaju kako žive u ovoj državi, odlično znaju da rade za bedne plate, da 400 evra koliko je minimalna zarada i koliko prima 500 hiljada ljudi u Srbiji je nedovoljno za jedan normalan, ne samo normalan život nego da se uopšte preživi sa tom platom. Da ne govorim o tome da su preko noći promenili metodologiju računice pa su sa 26% smanjili nezaposlenost na 12%, itd, itd. O tome treba da se govori, o tome trebamo da pričamo, da su to prazne priče, mantre o zapošljavanjima, o novim radnim mestima itd. Da ne govorim o tome da se ovde radnici teraju da nose pelene, da se ljudi maltretiraju, šikaniraju, mobinguju, da kineski investitori koji dolaze zabranjuju slobodno sindikalno organizovanje, zabranjuju slobodu udruživanja, itd. To je ono što je fakat i to je ono što je činjenica, a sve ostalo prazne priče. Hvala vam gospodo što me podsećate na te stvari, ne želim da se vraćam na nešto što je bilo pre sedam godina. 

STOJAN RADENOVIĆ: Hvala, poslaniče. Reč ima poslanik, Vladimir Orlić. 

VLADIMIR ORLIĆ: Evo, šta nije rekao ovaj veliki junak od malo pre. Slušajte njegove reč: "Baš me briga što je Ana Brnabić fikus premijer, lezbejka i to nikad nisam komentarisao, ali što tako zla, podmukla neznalica, član trilateralne komisije predsednika UO Naleda sada staje na stranu narkomančine i ubice… I, da vam sada pređen na ovo što je rekao da nije bilo nikada: " E, pa draga fikus premijerko, želim ti, to je on poželeo, da te jednom taj isti Mitrović zatvori u Zadruzi u četiri zida, bez ključa, sa jednim obdarenim Afroamerikancem tek puštenim iz zatvora i da taj šou narod gleda jedno par meseci, pa da vidim da li bi posle toga branila najgori ovozemaljski šljam". Napisao na svom Fejsbuk profilu ovaj Veselinović od malo pre. Jel vas nije sramota? Jel vas nije sramota prvo što ste ovo uradili, a drugo, ovog kukavičkog, bednog govora koji ste malo pre održali, u kom tvrdite da se ovo nije desilo. Jel vas nije sramota? A gde je junaštvo? Gde je junaštvo ili izvinjenje uputite ili da stanete iza svojih reči. Nešto bolje, gde je trunka jedna časti svih ovih koji sede oko vas za vas takvog kakvi ste ništa me ne čudi dalje. A gde je trunka časti za bilo koga od ovih što sede oko vas? Jel ovo podržavate? Jel to vaš zajednički moral? Jel to ta borba protiv nasilja? Ovo? Ovo nije ljudsko ništa? A znate šta je? To je još jedan fantom nije onaj od malopre jedini fantom kog imate. Jel znate gde je bio ovaj kada mu je to trebalo zbog funkcije, konkretno funkcije savetnika predsednika Vlade AP Vojvodine 2014. godine u Bulevaru Mihaila Pupina Novi Sad. U Novom Sadu vam je ovaj junak što hoće da bude silovana Ana Brnabić živeo. Pa, je onda 2018. godine postao, isto kao ovaj drugi fantom malopre, gradski odbornik u Beogradu na listi Dragana Đilasa. Dakle, ne samo da ste lažovi najveći na svetu, ne samo da ste licemerni, odvratni, kakve čovek ne može da zamisli, ne samo da ste vi jedini pravi fantomi, nego ste zaista takva ljudska beda i mizerija da me živo zanima šta još možete da uradite pa da budete još gori. 

STOJAN RADENOVIĆ: Hvala vam, poslaniče. Reč ima Stefan Krkobabić. 

STEFAN KRKOBABIĆ: Zahvaljujem. Moram da repliciram. Čuli ste da kažu da koristimo preoštre reči, i predstavnici SNS i PUPS-a, kada kažemo da je napad na aktiviste fašizam, nacizam i da je to jedna čista provokacija. Uvažena Ana Brnabić rekla je kako je izgledalo obeležavanje vrata predstavnika SNS i uvaženi kolega Jovanov. Meni zameraju što sam prekjuče ovde rekao i što sam pomenuo onaj gnusan, tužan komentar za našeg predsednika Gradskog odbora, Vladimira Goatija, decionista. Pa, šta je to nego jedan totalni primer antisemitizma, jedna sramota za ovu politiku i za to što se zastupa? Kakav je to način? Na kom smo mi nivou? Onda kažu – mi govorimo stvari koje ne stoje. Šta je to nego ogoljeni antisemitizam, politika od 1941., šta je to, o čemu mi ovde pričamo? Uvaženi građani Srbije, znate u šta nas ovakva retorika vodi. Hvala puno. 

STOJAN RADENOVIĆ: Zahvaljujem se poslaniku. Reč ima gospođa Ana Brnabić. 

ANA BRNABIĆ: Hvala vam. Dve stvari samo. Pod jedan – verujte, ljudi, ne zanima mene Željko Veselinović. On je o sebi sve rekao. Mene zanimate vi ostali koji sedite pored njega. Koji sedite i dozvolite sebi da sedite pored čoveka koji je ovakvu stvar napisao nekoj ženi. Ne volite Anu Brnabić? Nikakav problem. Niko vas ne tera da me voli, ali vi podržavate čoveka koji je jednoj ženi rekao da želi, ne rekao, napisao, sastavio, seo, razmišljao o tome i objavio i nikada nije obrisao – da želi da tu ženu neko više meseci siluje u rijalitiju. Vi sedite sa takvim čovekom, pored takvog čoveka. Time vi podržavate takvo ponašanje. To govori o vama. On mene ne zanima, vi me zanimate. Sve žene tamo preko puta koje su pristale da budu na listi licemernog naziva „Srbija protiv nasilja“, a na kojoj je takav čovek jedan od najpozvanijih, valjda, da priča o moralu, o tome kakva ova zemlja treba da bude i protiv nasilja. To je jedna stvar. Druga stvar – samo da ne pređemo preko jedne užasne stvari koja se danas desila. Vi ste, gospodine, rekli da je predsednik Republike Srbije dogovorio da ga linčuju u Srebrenici. Sram vas bilo! To je bio pokušaj ubistva tada predsednika Vlade Republike Srbije. Vi ste time pljunuli, opet, ne na Aleksandra Vučića, nego na ovu zemlju i na tu Vladu i na sve građane ove zemlje. Sram vas bilo, da se ne zaboravi! 

STOJAN RADENOVIĆ: Hvala vam, poslanice. Reč ima Milenko Jovanov. 

MILENKO JOVANOV: Interesantno je kada nam predavanja o prethodnih desetak godina vlasti SNS i njenih koalicionih partnera drži onaj ko je do juče bio taj koalicioni partner. Šta je smešno? Od 2012. godine ste bili na vlasti u Bečeju. Od 2012… Šta ste bili pre POKS-a? A pustite to? Odlično. Odlično, ovo je dobar odgovor. Hvala lepo. Demokratska stranka Srbije. Jel ja to krijem? Ali, ja ne kažem – pusti, jer ja se svoje prošlosti ne stidim. Bili ste u koaliciji od 2012. godine, do 2012. godine. Što se tiče borbe protiv kriminala i korupcije, kreće borba protiv kriminala i korupcije oko Toplana. Ne znam što vam te Toplane bile fetiš? Toplana u Novom Sadu, pa Toplana u Bečeju. E, tu Toplanu u Bečeju sad istražuju, pa ćemo da vidimo kako će da završi ta borba protiv korupcije i kriminala. Pogledajte sada… Da ja malo obustavim, posle ćemo, baš je pocrveneo. Dobro. Pametnije je? Pa, ja i da ćutim pametnije je od onoga što ste vi rekli. Drago mi je da ste saglasni. Dobro. Dobro, vidim da mu je loše, staću. Znači, to je jedna stvar. Druga stvar – pogledajte sada ovo. Dakle, juče su se priključili ovima koji su u Dubrovniku govorili kako Vojvodina treba da se, kako se Vojvodina nasilno posrbljuje, kako je u Srbiji zlo koje će završiti tako kad Vučić padne sa vlasti da će biti ubijen i onoga ko se hvalio imenom, poput Dinka Šakića. Dakle, juče su se njima priključili. Danas već u srpskoj Skupštini imamo priliku da čujemo ono što nikada niko nije izjavio, osim zvaničnika Zagreba, Prištine i službenog Sarajeva, dakle bošnjačkog dela Sarajeva, a to je da je Aleksandar Vučić sam na sebe pokušao atentat. Dakle, ovo, evo, ponavlja on. Ne sumnjam ja to da to ima razloga da ponavlja, a i do toga ćemo doći. Vrlo brzo, kad budemo pričali o tome ko za koju službu radi, ko sa kojom službom koketira, itd. Jer, nije slučajno da se baš ovde ponavljaju misli iz najgore zagrebačke kuhinje. Evo, samo toliko ću reći. Ono što je dalje zanimljivo to je da nam objašnjava čovek, mrtav hladan, kao visoki i veoma uvaženi funkcioner svoje stranke, elokventno, potkovano, naučno dokazano, da veća plata znači manja. Dakle, bolje je bilo ljudima kada su imali manje plate, nego sada kada imaju veće plate. Dakle, ako želite da ljudi imaju manje plate, vi glasajte za njih, oni će vam vratiti one plate koje ste imali pre deset godina, jer to je njihov program, pa ćete bolje da živite sa manjim platama, nego sa većim platama. Mi ćemo nastaviti da podižemo plate i penzije, a vi profesore kao matematičar, pokušajte da to dokažete, to bih voleo da vidim, mada biste pre uradili neku Kvadraturu kruga, ili nešto slično i izračunali površinu svemira, jer ovo teško da može da se izračuna. Nacisti, kaže, smeta mu jako što je neko rekao – nacisti. Ja ponavljam, ja ne znam ni za jednu drugu političku opciju koja je ikada u istoriji čovečanstva obeležavala vrata političkim protivnicima, osim nacista koji su to radili jevrejima. Kada mi date drugi primer, ja ću vam reći evo drugi primer, ima drugi primer, to su možda radile ustaše početkom devedesetih, pa je tako stradala porodica Zec u Zagrebu. Pa i meni je pradeda ubijena na Garavicama, pa šta sada. I naravno, prigovara nam dakle danas, retroaktivno nam prigovara sve sporazume koji su potpisani u vreme kada je bio sa nama u koaliciji, tada nije prigovarao, tada je bilo da toplana radi, a sporazumi nisu važni, odjednom su postali važni, odlično, to je jako zanimljivo. Ono što neće uspeti, ni oni ni njihovi novi partneri i drago mi je što vidim da im se dokazuju da na svaki način pokušavaju da od njih izmame aplauze, podršku, itd. Nećete uspeti u svojoj podvali da pod lažnom patriotskom pričom uvučete ovu zemlju u rat i sukob i da izgubimo sve. To je vaša politika, to je politika vas koji imate gazde bog zna gde, jer ovo ne može da radi onaj kome je stalo do Srbije, da izmislite priču kako treba proglasiti okupaciju, evo ga stenogram. Ja juče kažem – zašto tada nije proglašena okupacija? Zašto tada nije proglašena okupacija? Dobacuje vaš lider iz prvog reda, pa kaže – nije bilo nezavisno, misleći na Kosovo, nije bilo nezavisno? A sad je nezavisno? Otelo se. A vi priznajete njihovo samoproglašenje, izvinte ali mi ne priznajemo ni to samoproglašenje. 

NENAD TOMAŠEVIĆ: Nije bilo samoproglašenje.

MILENKO JOVANOV: Znači, uzimaju u obzir njihovo samoproglašenje, molim da i ovo uđe u stenogram, rečeno je, odande dobacuje neko - nije bilo samoproglašenje. Dakle, ovo je koalicija koja prihvata samo proglašenje, pošto je nastupilo samoproglašenje koje oni priznaju, nastupio je trenutak kada je moguće proglasiti okupaciju. Pošto samoproglašenja nije bilo 2005. godine, tada to nije bilo moguće. Kažete – ne mogu na stranu sa onima koji misle da je u Srebrenici bio genocid, pa evo sada ste na toj strani. Postali ste prikolica Dragana Đilasa, i ja vam na tome čestitam i drago mi je zbog toga. Pošto me pitate gde sam bio, i to gde sam bio, sad bih pobegao glavom bez obzira, jer nikada ne bih sebi dozvolio da uđem u koaliciju sa onima koji brane Novom Sadu da se brani crkva. Evo, to vas sada pitam otvoreno, vas kao POKS, da li ste za to da se izgradi crkva na Limanu? Da li ne? Zašto to niste javno rekli nikad nigde? Hoćete da kažete to i ovima koji to organizuju? Odlično. Dođite da podržite to. Dođite to da podržite. Poštujem to. Odlično. Drago mi je da ste to rekli. Gospodine Vučeviću, čuli ste odgovor, kažu da podržavaju. Ja mislim da bi sad bilo najbolje, gospodine Vučeviću, da ih pozovete da se pojave na mestu gde treba da se udari temelj te crkve, da se i oni pojave, da dođu i da pokažu da i oni podržavaju, a ne da su na strani Ane Lalić, kojoj smetaju crkve u vizantijskom stilu. Na samom kraju, smeta vam i boli vas to što vam neko kaže da ste izdajnici, a ne smeta vam kad vaš lider ovde naziva pola sale izdajnicima? To je u redu? Mi jesmo, jel tako, Jeliću? A nismo ti bili izdajnici kad si došao da kmečiš kod Miloša Vučevića i kod Igora Mirovića da ti da neki mandatić – da li može neko malo mesto, eto samo da nije nešto veliko, čisto da smo tu. Jel se ne sećaš toga? Ja se sećam, bio sam na pregovorima. Nije te sramota? Ti ćeš da nam odrediš da li smo izdajnici ili nismo izdajnici? Ti? Od NATO stranke si došao do toga da si veliki patriota. Ti bre, lopino, nekome nešto da pričaš? Lopužo, bre, jedna! Lopužo najveća novosadska! Jedina si konkurencija ovom drugom. Lopužo jedna! Ti ćeš nekome da kaže da je izdajnik? Ti ćeš nekoga izdajnikom da nazivaš? Kako vam sada ne smeta ovo, gospodine Tomaševiću? Kako vam ne smeta? Što se ne okrenete da mu kažete – umukni, ne nazivaj nikoga izdajnicima? 

MILENKO JOVANOV: Jesmo? Pa, ti si izdajnik i lopuža, izdajnik i ober lopov. Lopužo jedna, opljačkao si sve čega si se dotakao, od SPO pa nadalje. Sve si opljačkao. Rođenu stranku si opljačkao. Pa, zato što imaš imunitet na koji ćeš da se pozoveš. Hajde, videćemo i samo se smiri. Nema potrebe, da i tebi ne bi pozlilo. Jedan pobledeo, drugi pocrveneo. Sada imamo ovde navijače „Zvezde“, otprilike, jedan pobeleo, drugi pocrveneo. Prema tome, ja vam želim srećan put u novu koaliciju. Uživajte u toj koaliciji. To vam je super. Tamo vam je i mesto! Oduvek je i bilo. Lepo ste se našli, sada uživajte. Sve ove toplane i sve ove stvari ćete videti kako funkcioniše borba protiv korupcije, pa ćemo da vidimo gde je šta je, kao i neke druge stvari koje ste radili za koje vrlo dobro znate i vi i ja, pa ćemo onda da vidimo kako ćete biti tako hrabri i osokoljeni da pozivate i prozivate druge. Što se vi ne javite za reč? Šta je vama? Što ste nervozni? Samo polako. A možete i da se čuvate kod istražnog kad budete išli, tamo ćete posebno da govorite. Ti ćeš nekoga da nazivaš izdajnicima, lopino jedna lopovska? Ološu, bre, jedan! Bitango jedna! 

STOJAN RADENOVIĆ: Zahvaljujem poslaniku Jovanovu. Dajem reč Miroslavu Aleksiću poslaniku zbog povrede Poslovnika. 

MIROSLAV ALEKSIĆ: Gospodine predsedavajući, ukazujem na povredu člana 107. Poslovnika Narodne skupštine. Zaista vas molim da, kao što pokušavate da delite lekcije o lepom ponašanju poslanicima opozicije, to isto uradite i poslanicima vlasti. Sve vreme je gospodin Jovanov vređao kolege poslanike, direktno se obraćao, što takođe zabranjuje ovaj Poslovnik, na jedan vrlo nepristojan način, na jedan brutalan način. Zamolio bih vas da na isti način na koji ste pokušavali da ukažete nama ovde u skladu sa vašim godinama, u skladu sa vašim titulama, u skladu sa vašim iskustvom, isto to uradite i prema poslanicima vlasti, da probate da gospodinu Jovanovu kažete na koji način treba da se uz poštovanje, korektnost i lepo vaspitanje obrati drugim poslanicima, bez uvreda i bez direktnog obraćanja kao što to nalaže ovaj Poslovnik i član 107. Možete da pročitate, nije to mnogo, na dve strane. Imate od 105 do 109. To su članovi koji su najvažniji za vođenje ove sednice i sigurno će vam to pomoći, pošto vidim da sekretar i služba neće da vam ukažu na to. Predstavnicima vlasti ne odgovara to, da se vi starate o Poslovniku. Druga stvar, molim vas, nemojte da duplirate vreme kada oni govore po replikama i po povredi Poslovnika. Poštujte dva minuta. Hvala. 

ANA BRNABIĆ: Da li ste za to da se Skupština izjasni? Tako je ispalo, da je vaša koleginica Stoimenović sa neargumentom pokrenula lavinu ovih priča, diskusija i onda smo skrenuli malo sa teme. Ovde je isto primenjen član 103. Povreda Poslovnika, Predrag Marsenić. 

PREDRAG MARSENIĆ: Hvala vam, gospodine Radenoviću. 

BORKO STEFANOVIĆ: A zašto smanjujete vreme? Kažite glasno ovde da čuje cela Srbija šta radite – dajete povredu Poslovnika, a onda ukinete vreme poslanicima. Kakav je to način i ponašanje? Zašto to radite?

PREDRAG MARSENIĆ: Ja bih molio da mi se vrati vreme. Neću dugo, neću ni dva minuta. 

STOJAN RADENOVIĆ: Prijavite se za povredu Poslovnika, a onda izlazite iz te teme, pa diskutujete… Dozvolite poslaniku Marseniću da govori. 

STOJAN RADENOVIĆ: Gospodine Radenoviću, vi vodite ovu sednicu tako kako je vodite. Čuli ste za paradoks vremena. Znači, vreme predstavlja prošlost, sadašnjost i budućnost. Sadašnjost je nešto što se dešava u ovom trenutku i to je mali trenutak između prošlosti i budućnosti. Prošlost je nešto što je bilo, tako da više ne postoji, a budućnost se još nije desila, pa takođe ne postoji. To je paradoks vremena. Član je 104. U ovoj sali dešava se novi paradoks vremena. Vaša dva minuta, kada govore poslanici Srpske napredne stranke, vrlo često traju po četiri minuta. Ja znam da je vreme relativno i to je u redu, ali kod vas je malo suviše relativno, posebno kada govore članovi Srpske napredne stranke, pa vas molim da se makar malo pridržavate ovog Poslovnika, jer ovo što radite stvarno nije u redu. Zaista nije u redu. Ne tražim da se izjasnimo. Hvala vam. 

STOJAN RADENOVIĆ: Narodni poslanik Marijan Rističević, povreda Poslovnika. 

MARIJAN RISTIČEVIĆ: Dame i gospodo narodni poslanici, reklamiram članove 103, 104, 105, 106. i 107. Strpljivo sam čekao na povredu Poslovnika jedno 15 minuta. Dakle, gospodine predsedavajući, u buduće molim vas da obratite na to pažnju. Javio sam se zbog vređanja profesora Atlagića. Dakle, ja moram reći da su Srbi sa Kosova i Metohije, iz BiH, iz bivših jugoslovenskih republika silom prilika, rasturanjem Jugoslavije, složićete se svi, ostali bez jedinstvenog državljanstva, a da to se nije desilo njihovom željom ni krivicom. Za razliku od nekih Francusa, koji su svojom željom postali dvojni državljani, odnosno uzeli državljanstvo one druge zemlje i tako im Srbija postala rezervna država. Gospodin koji je grubo vređao Atlagića je govorio i o nekoj izdaji, pa da vidimo kakva smo mi to čudna vrsta izdajnika. Jedni nam kažu da nismo dovoljno Rusi, drugi nam kažu da nismo dovoljno Evropljani. Valjda smo izdajnici zato što smo dovoljno Srbi? Nismo mi pustili Kurtija i 2.108 terorista. Nismo mi puštajući ove, hapsili političko i vojno rukovodstvo i oficire i vojnike koji su branili Kosovo i Metohiju. To su radili oni. Nismo mi, gospodine predsedavajući, imenovali onog visokog hrvatskog časnika za načelnika Generalštaba. To su oni uradili. Nismo mi bili vlast 2008. godine. Kosovo nikad ne bi proglasilo nezavisnost da smo mi bili vlast. Nismo mi bili izdajnici, a oni neka se zamisle. Ne tražim da se glasa. Hvala. 

STOJAN RADENOVIĆ: Hvala. I ovde primenjujem član 103. Idemo sad napred. Reč ima poslanica Zagorka Aleksić. 

ZAGORKA ALEKSIĆ: Hvala vam, gospodine predsedavajući. Poslanička grupa Dragan Marković Palma - Jedinstvena Srbija će glasati za izbor gospođe Brnabić za predsednicu Skupštine. Smatramo da predložena kandidatkinja ima veliko političko iskustvo… 

NENAD TOMAŠEVIĆ: Zašto mi ne date repliku? Dva puta me je spomenuo.

ZAGORKA ALEKSIĆ: Samo mi posle vratite vreme, gospodine predsedavajući, kada se bude rešila ova situacija. 

STOJAN RADENOVIĆ: Nastavite, poslanice. 

ZAGORKA ALEKSIĆ: Ja ću nastaviti. Mi smatramo da predložena kandidatkinja ima veliko političko iskustvo, da ima kredibilitet. Bila je na čelu prethodne tri veoma uspešne Vlade Republike Srbije i pokazala je mnogo hrabrosti, ako pogledamo samo poslednje četiri godine, sa čime su se sve suočavale njene vlade. Jedinstvena Srbija očekuje da će gospođa Brnabić svojim predsedavanjem naći pravu meru. Evo, upravo vidimo koliko nam je to prava mera potrebna. I ono što je potrebno je smirenje tenzija. I nama je drago što je ona izrazila spremnost za dijalog, kao i za smirenje tenzija uopšte u parlamentu. Poznato je, dame i gospodo, da JS kao i naš predsednik, on pogotovo, da smo mi smatrali da treba i da možemo da se složimo oko tema koje čine esenciju opstanka ovog naroda. Mi smo bili uporni u tom našem optimizmu, ali vidimo šta se dešava, ne samo u parlamentu, već i u našem društvu. Sprovode se nekakva građanska hapšenja, ostvaruju se pretnje, jurićemo vas po ulicama, danas su aktivistkinje SNS, sutradan to mogu aktivistkinje Jedinstvene Srbije, Socijalističke partije, potpuno je nebitno koje partije. Dok se na Kosovu i Metohiji suočavamo sa divljanjem albanskih ekstremista, u našoj severnoj pokrajini se radi na stvaranju vojvođanske nacije. I to nije ništa novo, dame i gospodo, ali se čini da je jako aktuelno. Zatim, govori se o nekakvom dosrbljavanju. Mislim da je gospodin Jovanov upotrebio izraz – posrbljavanje, ali precizno je dosrbljavanje, oni su tako to rekli. Zatim, slavi se 50. rođendan Ustava iz 1974. godine. Mi smo već navikli da neke pojedine grupacije idu u susednu Hrvatsku i lamentiraju na tobožnjom srpskom, tužnom i ružnom sudbinom, ali glorifikovanje Dinka Šakića bar mislim da još uvek nismo imali. Ali, to su događaji iz Dubrovnika. Jedan po meni opasniji skup se desio u Zagrebu prethodne nedelje, dakle, u Hrvatskom saboru, veoma je važno naglasiti gde se taj skup odigrao, nije se održao u biblioteci, već u saboru i to je bio jedan okrugli sto u organizaciji zastupnika Ante Prkačina, koliko znamo, osumnjičenog i za ratne zločine, a tema je bila jedna - uloga SPC na političke tokove u Hrvatskoj, Crnoj Gori i Srbiji, juče, danas, sutra. Taj sramni skup u trajanju od tri sata je imao jedan cilj - blaćenje, demonizaciju SPC i države Srbije, kako aktuelne, tako istorijske i postavljanje paralela između ideologije od krvi i tla i svetosavlja. Ne smatram da će to ugroziti SPC, ali prosto ne želim da se ovo posmatra kao jedna benigna politička pojava i prosto sam imala potrebu da to kažem. 

STOJAN RADENOVIĆ: Privodite kraju, poslanice. 

ZAGORKA ALEKSIĆ: Hvala. Tri su ključne teme i oblasti za naš rad u ovom parlamentu. Očuvanje Kosova i Metohije, sigurnost svih građana, ekonomska, zdravstvena, socijalna, lična i ulazak, naravno, Srbije u EU. Juče je predsednik JS gospodin Marković u austrijskom parlamentu jasno poručio - jesmo za ulazak Srbije u EU, ali nismo da nas niko ucenjuje, niti navodnim sankcijama koje moramo da uvedemo, niti delom teritorije. Hvala vam najlepše. 

STOJAN RADENOVIĆ: Hvala vam lepo. Reč ima poslanik Borislav Novaković. 

BORISLAV NOVAKOVIĆ: Juče sam pažljivo slušao, što inače ne praktikujem, gospodina Jovanova i Orlića, kada su predlagali Anu Brnabić. Stekao se utisak na osnovu superlativa i načina na koji su opisivali njenu biografiju kao da kandiduju predsednicu SANU, a ne predsednika Skupštine. Skrenuo bih vam pažnju, kad padnete u sevdah superlativa, to se pretvori u svoju suprotnost. Vi ste se zapravo neodmerenim pohvalama na račun Brnabićke sa njom posprdali. Nemojte to da radite. Nađite meru i kada hvalite i kada kudite. A trebali ste da kažete samo šta od ličnih osobina, šta u domenu kompetencije tu osobu kvalifikuje da bude predsednica Skupštine. Dakle, predsednica Skupštine ili predsednik mora po logici stvari da bude kao ličnost umeren, odmeren, smeran, razložan i razborit, jer tokom skupštinskog zasedanja često dolazimo u situacije u kojima treba demonstrirati pribranost. Kod Ane Brnabić sam primetio samo isključivost. Pod dva, u ovom domu je potrebno da predsednik Skupštine demonstrira kulturu kompromisa. Ta kultura kompromisa podrazumeva toleranciju i smisao za drugo i drugačije. To se ne može reći za Anu Brnabić, koja je u dva maha izgovarala izraze koji su deo ulične kulture. O opoziciji je govorila kao govnarima i o opoziciji je govorila kao podguznim muvama. To vam, gospođo Brnabić, ne priliči. To nije rečnik predsednika Vlade, a još manje može i sme da bude rečnik predsednice Skupštine. Pod tri, predsednik Skupštine mora da pokaže objektivnost u ovom domu. Ni u jednom njegovom gestu ne sme se prepoznati kojoj stranci pripada. Mora da ima istu distancu i prema stranci koja ga je predložila i prema onim strankama koje nisu predložile. Ako baš hoćete, mora da demonstrira takvu vrstu političke kulture i tolerancije da bude blagonakloniji prema onima koji je nisu predložili nego prema onima koji su predložili. To je predsednik Skupštine koji brani i svoj lični i integritet svakog od nas ponaosob i integritet celog parlamenta. Pod četiri, mislim, gospođo Brnabić, da definitivno morate poraditi na rečniku. Ja vas nisam poznavao. Kada sam vas prvi put čuo, prva asocijacija mi je bio film „Specijalno vaspitanje“, jedna uloga koju maestralno iznosi Ratko Tankosić, a zove se Sarma. Vi pričate kao Sarma iz „Specijalnog vaspitanja“. Srpski jezik ima svoju rafiniranost, srpski jezik ima svoju nijansiranost. Ako želite precizno da govorite, ako želite kompetentno da govorite, onda morate malo poraditi na rečniku i na onome što govorite. Ne mogu vas podržati, prvo, zato što vas predlaže Jovanov, nezavisno od svega ovoga što ne ispunjavate. To je čovek koji je u jednom trenutku rekao da treba slati jezičke patrole u mađarske sredine na sever Bačke da provere da li Mađari znaju da govore srpski, pa ako znaju da govore srpski, onda su patriote, a ako ne znaju ili loše govore srpski, onda Mađari nisu patriote. To je šovinizam, to ne sme da se radi. Ne mogu da vas podržim, jer je vaš predsednik i čovek koji vas podržava Miloš Vučević, čovek koji je zajedno sa Zvonkom Veselinovićem, Andrejem Vučićem i Damirom Zobenicom organizovao krađu izbora u Novom Sadu, a krađu izbora operativno sprovode kriminalci, najveći narko diler u Novom Sadu, zove se Goran Kovačević Goranac. On ukrade najviše glasova po instrukciji Miloša Vučevića, a drugi kriminalac koji je njegov lični prijatelj, Marko Bosanac Boske, takođe krade na desetine hiljada glasova. To je potpuno obesmišljavanje demokratije. Napokon, ne mogu da podržim i zbog afere „Kontinental“ u koju ste vi direktno umešani. Dakle, Nikola Petrović je svojoj pomoćnici rekao da traži dva miliona. Ona je razgovarala sa vama. Obratite pažnju, vi ste lično obavili razgovor sa Markom Krendalom, koji je bio vlasnik te kompanije, i preneli mu da su dva miliona evra uslov da „Kontinental“ dobije posao. Zbog toga ste vi nedostojni ove funkcije i nećemo glasati za vas. 

STOJAN RADENOVIĆ: Hvala, poslaniče. Dajem reč poslanici Biljani Pilja Pantić. Izvolite. 

BILJANA PANTIĆ PILJA: Hvala predsedavajući. Povredili ste odredbe čl. 105, 106. i 107. ovog Poslovnika. Član 107. - govornik na sednici Narodne skupštine dužan je da poštuje dostojanstvo Narodne skupštine. Dostojanstvo Narodne skupštine je prekršeno samim tim što ovaj čovek, osuđeni kriminalac, sedi u ovom parlamentu. Još je i Margaret Tačer rekla - kad se dvoumiš šta ćeš da kažeš, reci istinu. I sad zarad istine i građana Srbije, pošto ste govorili tim promuklim glasom, ne zato što ste dostojni, pristojni i sve ovo što ste napomenuli da nema gospođa Brnabić, da nije sklona kompromisu, da nije kulturna, promukli ste zato što ste ovde divljali i nasrtali na profesora, i to su juče građani Srbije videli. Nemojte da mi dobacujete, molim vas pokažite osnovnu kulturu, pa se posle javite i pričajte. Molim vas, naučite se redu. Vi govorite o nečijem integritetu i kredibilitetu, vi koji ste osuđeni kriminalac, osuđeni kriminalac, vi koji ste poslali… Jel znate ko su Zoran Bojović i Dragana Živković? Otišli su u zatvor zbog vas i vaših kriminalnih radnji. Vi, gospodine Solunac, koji ste glasali za Predlog zakona o radu iz Soluna, vi da pričate o integritetu i kredibilitetu koji ste ukrali 1,3 miliona evra i dali posao Borovici, vi da pričate o kredibilitetu a primali ste platu u Gradskoj upravi za građevinu do 25. novembra 2021. godine kada ste sami dali otkaz, jer nisu mogli da vam daju otkaz. Neko vas je tačovao, valjda ste navikli da dajete drugim ljudima vaše kartice i onda ste inkasirali 8,5 miliona dinara na ime plate. Mesečno ste uzimali platu od 78 hiljada dinara. Vi da pričate o kriminalu, korupciji, nečemu, vi koji ste napadali policiju, vi koji ste rođenog sina instruisali da lomi izloge SNS i vi da kažete da Ana Brnabić nije dostojna ovde da sedi. Ne, gospodine Novakoviću, za vas su samo dve institucije ili zatvor ili bolnica, a Ana Brnabić će odlično rukovoditi ovom Skupštinom. Hvala. 

STOJAN RADENOVIĆ: Hvala. Reč dajem poslaniku Milošu Vučeviću. 

MILOŠ VUČEVIĆ: Hvala lepo, predsedavajući. Dame i gospodo narodni poslanici, obzirom da sam spomenut od govornika, odnosno poslanika Borislava Novakovića, ja se mojih prijatelja ne stidim, ne sklanjam i ne odričem. Oni koji su u životu nekada grešili za to su i odgovarali, ali je mnogo gore kada je neko pravio mnogo teže prekršaje, teža nedela, a onda je zloupotrebom političke pozicije, kuknjavom pred stranim ambasadama izbegavao tu odgovornost, tako da su to mnogo čestitiji ljudi koji ste spomenuli, nego što ste vi radili. Ja sam očekivao da nam vi danas kažete nešto po onim pitanjima od kojih… 

BORISLAV NOVAKOVIĆ: Naročito Zvonko Veselinović.

MILOŠ VUČEVIĆ: I Zvonko Veselinović je za vas primer poštenja, da vam kažem, bez bilo kakvog problema da vam kažem. Nemam ja problem da kažem, a da ne mislite da neko ne sme nešto da ponovi ili da ima problem da spomene neko ime. Oni su svi pomenuti, čestitiji i časniji od onoga što ste vi radili i za ono što su radili nikada nisu bežali od odgovornosti. 

BORISLAV NOVAKOVIĆ: Goranac je narko-diler i kupuje glasove za vas.

MILOŠ VUČEVIĆ: Da vam kažem, oni su odgovarali… Sedite, što ste nervozni? 

BORISLAV NOVAKOVIĆ: Ponovi još jednom da je Goranac pošten.

MILOŠ VUČEVIĆ: Niste na folkloru, pa da se držite za struk. Sedite dole. 

BORISLAV NOVAKOVIĆ: Ponovi da je Goran Kovačević Goranac pošten čovek. Bio je u zatvoru.

MILOŠ VUČEVIĆ: Samo vi sedite dole. Od vas su svi pošteniji. 

BORISLAV NOVAKOVIĆ: I kupuje glasove.

MILOŠ VUČEVIĆ: Vi ste krali budžetske pare i pobegli od odgovornosti. Od vas svi pomenuti su pošteniji. Od vas su svi pošteniji. Molim vas da sednete. Nemojte da ste nervozni. Imate dug mandat, treba da raspravljate. 

BORISLAV NOVAKOVIĆ: Da li je Goranac pošten?

MILOŠ VUČEVIĆ: Predsedavajući, hoćete li mi dozvoliti da nastavim. 

BORISLAV NOVAKOVIĆ: Narko-diler koji kupuje za vas glasove. Najveći narko-diler kupuje glasove za vas.

STOJAN RADENOVIĆ: Poslaniče, smirite se. 

MILOŠ VUČEVIĆ: Profesor marksizma. Taj predmet se odavno ne predaje, ni na fakultetu, ni u školi. Vi ste najveći kriminalac grada Novog Sada i najveća kukavica. Znate li zašto ste najveća kukavica? Vi ste najveći kriminalac grada i najveća kukavice, jer ste bežali kao mali miš kod sudije za prekršaje da ne bi odgovarali za krađu i lopovluk, jer ste bežali od odgovornosti, jer ste plakali pred ambasadama da vas ne progoni neko zbog političke odgovornosti, jer niste išli šest godina na posao, a primali platu. Vi ste najveći kriminalac grada Novog Sada i najveća kukavica. Vi ne smete da kažete da ste za most, za koji ste se zalagali, kada ste vodili grad, ne smete da kažete da li ste za crkvu, za nevino ubijene žrtve nacizma i fašizma. Jel smete da kažete da li ste za crkvu? Ne smete ništa da kažete… 

BORISLAV NOVAKOVIĆ: Ni jedne nisi dobio izbore časno i pošteno, jer glasove si kupio. Kupuješ glasove.

MILOŠ VUČEVIĆ: Čekaju nas novi izbori, Borislave Novakoviću. Pitajte gazdu levo od vas kada dođe u Skupštinu da li će vas kandidovati. Eto vas, eto nas i eto još jednog vašeg poraza i naše pobede. Čestitam Ani Brnabić. Bila je sjajan premijer i biće odlična predsednica Skupštine, a lopovi i kukavice treba da ćute, još malo glas da vam promukne pa ćete imati bolji tonalitet. 

STOJAN RADENOVIĆ: Zahvaljujem poslaniku Vučeviću. Reč ima poslanik Vladimir Orlić. 

VLADIMIR ORLIĆ: Kada čuje Ana Brnabić da je ovakvi napadaju, može da bude sigurna da je mnogo toga dobrog u životu i političkom radu uspela da postigne. Dakle, nije najveći problem što, naravno, neznalice ni toliko nisu ispratile, pa ne znaju, da i SVM podržava naš predlog i glasaće za Anu Brnabić, nego slušajte samo nekoliko reči, a na šta je ukazao ovaj čovek kao veoma važno, a za šta se on zalaže. Razboritost, kultura, tolerancija, ne valja ulično ponašanje, ne valja ulični ili uličarski rečnik. Sad samo pogledajte tog čoveka. Reč je onome koji je u prošlom sazivu, u ovoj sali, pokazao isključivo vrištanje, divljanje, fizičke napade na druge narodne poslanike, ni sam ne zna koliko se puta zaletao ovde da se u pokušaju sa nekim fizički obračuna. Mi nismo ni počeli rad u ovom sazivu skroz, a on se ovde zaletao na predsedavajućeg, na vas, profesore. Ovde je udario policajca. Cela Srbija gledala kako je divljao i on je sada primer, čega, razboritosti ili kulture. Ne, pre će biti tolerancije time što je pokazao sirovo uličarsko ponašanje, sirov uličarski rečnik. Juče na tom snimku kada je napadao ovde Stojana Radenovića i policiju čuje se ponovo kako psuje mater, kao Dragan Đilas nama kada smo došli da položimo zakletvu. 

BORISLAV NOVAKOVIĆ: Nemoj da lažeš.

VLADIMIR ORLIĆ: Čulo se dva puta kako to kaže, a on će da govori o tuđem rečniku. 

BORISLAV NOVAKOVIĆ: Sram te bilo! Meni su opsovali majku! 

VLADIMIR ORLIĆ: O krađi izbora da govori čovek koga zovu Solunac zbog krađe glasova, zbog krađe izbora. Ne znam da li je tako psovao mater kad se javio iz Soluna, da kaže – uzmite moju karticu, glasajte u Skupštini Srbije, da li tada takođe psovao mater ili počeo da psuje mater tek ovih dana u našoj Narodnoj skupštini. Da priča o krađi bilo kojoj čovek koji je uspeo da ukrade ceo jedan bulevar, jer onda kada je uzeo sve te pare i stavio u svoje džepove onako sočno i opsovao mater svima nama koje je opljačkao u ovoj zemlji. Dakle, pokušao je da uvredi Anu Brnabić dodatno danas sa onim nekim aluzijama na sarmu, jel tako? Koliko je to pristojan čovek, koliko je to kulturan čovek, dovoljno vam pokazuje njegov glas. Otupeo od urlanja i vrištanja u prethodna dva dana. On sada zvuči kao da mu je neka sarma u grlu zapela, a dobro je dok je sarma, dok ne zapne ponovo neki bulevar. 

STOJAN RADENOVIĆ: Hvala vam poslaniče Orliću. Reč ima poslanik Milenko Jovanov. 

MILENKO JOVANOV: Ono što je na početku gospodin Novaković rekao je u principu suprotno onome što su njegove kolege govorile juče i danas ceo dan, pa Boga mi i prekjuče, a to je da niko ni reč nije rekao o Ani Brnabić. Sad smo čuli da smo zapravo ceo dan pričali u superlativima o Ani Brnabić, tako da da, to je bilo i ja vam zahvaljujem na tome što ste bili korektni pa bar nešto rekli istinito, negde vam se to omaklo, ali u svakom slučaju tu je tačno za razliku od onih koji su danima govorili da ni reč nismo rekli, da se stidimo, da ovo i ono, to apsolutno ne stoji. Što se tiče tolerancije u parlamentu, ja zaista smatram da je poslanik u pravu, ali do te tolerancije će najbolje doći ukoliko on bude kontrolisao svoje ponašanje, zaista. Dakle, vi ste promukli od vikanja u protekla dva dana. Dakle, još ovaj dan da prođe, vi sutra nećete moći da govorite. Dakle, to je prosto činjenica, nema potrebe za tim, vičete od kad ste došli u parlament. Dva puta, da, nenasilno vičete i nenasilno ste zaleteli da me bijete. Mene, mene sve vreme, pitajte kolege iz bivše stranke? Ćuta nije. Ćuto, imaš još neku sliku u novčaniku? Dobro. 

ALEKSANDAR JOVANOVIĆ: ko tebe sme da dira?

MILENKO JOVANOV: Jeste li završili, gospodine Jovanoviću? Jeste li završili? Da li je gotova seansa? Možemo da nastavimo dalje da radimo? Hvala lepo. 

ALEKSANDAR JOVANOVIĆ: Nastavi pudlice.

MILENKO JOVANOV: Jako ste duhoviti, prosto toliko ste duhoviti, ne znam ni kako da reagujem na toliku duhovitost, stvarno. Prvi put se susrećem sa tim. Tako je. 

ALEKSANDAR JOVANOVIĆ: Što baguješ?

MILENKO JOVANOV: Zašto bagujem? Nisam pio vinjak. Izraze spominjete, povedite računa o svojim izrazima. Dakle, apsolutno nije sporno da o tome svemu razgovaramo. Ja verujem da kada je Ana Brnabić rekla da pruža ruku za razgovor, mislila je i na to, ali ako ćete o tome da pričate, pričate o sebi za početak. Evo, pogledajte, kolega koji je maločas govorio o tome kako treba da bude red, kako treba da bude tolerancija, kako treba se pazi, pogledajte ni jednom nisam govorio da nije dobacivao, da li je ustajao, kao u slučaju sada kada je dobacivao kolegi Vučeviću ili je sedeo, ali ni jednom se nije desilo da nije dobacio, evo vi ste mi svedoci. Potpuna objektivnost predsednika parlamenta, to možda može u Engleskoj gde predsednik parlamenta nije partijski kadar, da tako kažem, jer je to tamo spiker, a to što vi želite ovde taj model da primenite, imali ste mogućnosti da primenite kada ste upravljali parlamentom, kada ste birali, recimo, Olivera Dulića. Nešto se ne sećam da je bio objektivan prema svima, a da ne pričamo o Gordani Čomić. Bila je ministar u Vladi, a kod nas nije.

ALEKSANDAR JOVANOVIĆ: Ti gde si bio?

MILENKO JOVANOV: Što se tiče… Gde sam bio? Kad? Prošle nedelje? Pretprošle nedelje? Išao sam da obiđem „Rubin“ u Kruševcu. Kažu da će da te stave kao maskotu na nalepnicu na vinjak. Pričate ponovo jednu te istu stvar. Prošli saziv ste započeli kao i ovaj istom pričom, istom laži, dakle sad ste dodali novu. To što sam ja rekao za patrole, ja sam rekao prilično jasno, a ne kažete šta je bilo pre toga. Ne kažete da je Nacionalni savet mađarske nacionalne manjine tražio da jezičke patrole obilaze gradove po Vojvodini da utvrđuju da li se govori Mađarski, svuda gde na to postoji pravo. 

BORISLAV NOVAKOVIĆ: To ćete čuti od Balinta.

MILENKO JOVANOV: Ali, Balint za to zna zato što je to radio Korhec. Balint za to zna. 

ALEKSANDAR JOVANOVIĆ: Balint, nije zapalio.

MILENKO JOVANOV: Opet si bio duhovit. E, čekaj da se nasmejem, baš si duhovit. Dakle, Balint za to zna, a onda kao odgovor moj na to je bio - okej, ako je to tako onda ćemo da proveravamo i da li se svuda govori srpski, jer je srpski zvanični jezik ove zemlje koliko ja znam. 

BORISAV KOVAČEVIĆ: Šta ako Mađari ne govore srpski?

MILENKO JOVANOV: Ništa. A šta ako Srbi ne govore mađarski? Ono što ste slagali, brutalno slagali, to je da sam ja rekao da će da se ide po kućama, govorilo se i u jednom i drugom slučaju o institucijama u kojima postoji obaveza, a to što ste vi slagali, pa dopisali, šta da vam kažem? To apsolutno… 

BORISLAV NOVAKOVIĆ: Ići ćemo na sever Bačke, to si ti rekao.

MILENKO JOVANOV: Ne, možete slobodno da nađete, citirajte, „po ugledu“. Znači, ja sada citiram, valjda znam šta sam rekao, po ugledu na Nacionalni savet Mađara. A šta su oni rekli? Troje mladih ljudi sa rančevima na leđima obilaziće Vojvodinu i utvrđivati da li se govori mađarski i kako se govori mađarski. Rekoh, po ugledu na to, proveravaćemo ovo. Šta je tu problem? Znate šta je problem? Što su te patrole stvarno postojale i što postoji izveštaj tih patrola, ali samo u ovom prvom delu. O onome što sam ja govorio ne postoji ništa, ali vam to ne smeta jer ne može vama da smeta ništa što se tiče Srba i srpskog naroda. Vi ste bili taj koli je glasao da Vojvodina bude država u državi. Vi ste hteli i to građani treba da znaju… 

BORISLAV NOVAKOVIĆ: Što lažeš?

MILENKO JOVANOV: Apsolutno ne lažem. Vi ste tražili, gospodine Novakoviću, ako niste svesni toga šta ste tražili, tražili ste carinu, tražili ste da vi naplaćujete poreze na teritoriji AP Vojvodine, pa kad napunite 7% da ostalo prebacite u Beograd. Vi ste ti koji ste tražili da Vojvodina ima glavni grad, himnu, zastavu, međunarodno predstavništvo i sve ostalo. Vi ste ti koji ste tražili… 

BORISLAV NOVAKOVIĆ: Šta se događa sa Mađarima koji govore srpski?

MILENKO JOVANOV: Apsolutno ništa. Apsolutno nikako, kao što nisu ni sankcionisani. 

BORISLAV NOVAKOVIĆ: Kako ne osećaš koliko je to šovinistički?

MILENKO JOVANOV: Apsolutno nije. 

BORISLAV NOVAKOVIĆ: To je ogavno što pričaš.

MILENKO JOVANOV: Dobro. Evo, ponovo počinje čovek da viče. Tolerancija na delu, nenasilje na delu. Hoćete da još vičete? Hajde dok još malo tog glasa imate, iznesite to što imate, hajde vičite još „šovinizam“, hajde nastavite svoje. Hajde, izvolite. Ja ću stati, vi vičite. Da li je to to? Jeste li završili? Dakle, kao marksista i kao neko ko pojma nema u životu ni o čemu osim marksizma, ako već pričate o tome i tražite poređenje sa filmovima, onda i vi mene podsećate na film „Zvonar crkve Notr Dam“, „“Kvazimodo“. To je slika i prilika na koju vi podsećate ili „Fester“ iz „Porodice Adams“. To su slike na koje vi podsećate. Kako vas nije sramota da tako uopšte razgovarate? Kada vam se sad odgovori, vaši se bune. Nije prijatno, jel? Pa kako možeš to da kažeš, kako može ovo, kako može ono? Vi jednostavno morate da shvatite da za taj vaš bezobrazluk nećete dobiti razumevanje niti ćete dobiti popust. Dakle, ako hoćete tim jezikom da razgovarate, odgovoriću vam na taj način. To što sam ja smiren za razliku od vas i pristojan za razliku od vas, to je valjda stvar kućnog vaspitanja i verovatno psihičkog stanja. Kad ste vi u pitanju, posebno ovog drugog, ali da ne okrenemo onda i na to u pravcu gde vodi to psihičko stanje, bar kada ste vi u pitanju u kom pravcu će na kraju da dovede. Što se tiče vaše pobede na izborima u Beogradu, odnosno u Novom Sadu, ako vi pobedite na izborima u Novom Sadu, vi kao Borislav Novaković, onda mi ne da nismo zaslužili da budemo vlast, onda smo zaslužili da ne budemo uopšte u Skupštini. Ako nas pojava kao što ste vi pobedi, mi zaista smo onda nešto mnogo zabrljali i mnogo liše uradili. Prema tome, vi niste u stanju da pobedite nikoga. Vi ne predstavljate nikoga. Vi ne predstavljate ništa. Vi ne predstavljate i ne govorite čak ni u ime cele vaše koalicije u Novom Sadu. Vi govorite isključivo u vaše ime. Što pre to shvatite, biće vam lakše da ne pretite nikome, da ne govorite ljudima šta će biti kad vi pobedite, jer vi pobediti nećete. Ko će da bude kandidat, to ćemo tek da vidimo, vaš kandidat. Vi biti nećete, tu vam stojim dobar. Vi sigurno nećete biti kandidat za gradonačelnika Novog Sada, evo sad ćete da vidite. Ja vam kažem da nećete biti. Ja vam kažem da nećete biti kandidat za gradonačelnika Novog Sada, nema šanse. Tako da nas vi ni pobediti nećete. Da li će nas pobediti ovaj ili onaj, to ćemo imati tek prilike da vidimo. Juče kad sam pitao lidera vaše koalicije da li će da kaže da je Bora Novaković kandidat za gradonačelnika Novog Sada nasmejao se čovek. To vam je odgovor šta ćete vi da budete. 

BORISLAV NOVAKOVIĆ: Što te to briga? Što te to boli?

MILENKO JOVANOV: Niti me brine, niti me kopka. Zato što vi konstantno govorite kako ćete vi nekoga da pobedite. Ja da se pitam, ja bih vas stavio za sve kandidate sa vaše liste, ali ne pitam se ja, nažalost, ne pitam se ja. To gde se ja pitam ili ne to vi ne znate, šta se ja pitam i ne pitam to vi ne znate. 

BORISLAV NOVAKOVIĆ: Za vas je idealno da ja budem kandidat.

MILENKO JOVANOV: Jeste, ja sam tu potpuno saglasan sa vama, ali nećete. Ja se žalim, ja se ne hvalim. Meni je žao zbog vas, ali vam to kažem iz razloga što treba da prestanete da umišljate da ste kandidat. Tako je, ja se trudim da vam pomognem, jer ja stvarno mislim da je vama potrebna pomoć, jer ovako se ne ponaša čovek kome nije potrebna pomoć. Ovako se ponaša čovek koji vapi za tim da mu se pomogne. Dakle, prestanite sa tim da umišljate da ste nekakav kandidat. Niste i nećete biti, na moju veliku žalost, prestanite sa tim da umišljate da mnogo bitni, da ste veliki političar i ne znam ni ja šta. Ponašajte se u skladu sa tim, a ako gledate i tražite s kim ćete da poredite druge pogledajte sebe u ogledalo za početak, pa sebi nađite poređenje. Meni najviše na Kvazimoda ličite. Hvala. 

STOJAN RADENOVIĆ: Zahvaljujem poslaniku Jovanovu. Dajem reč Balint Pastoru. Ne, nije replika, nego povreda Poslovnika. 

BALINT PASTOR: Poštovani gospodine predsedavajući, dame i gospodo narodni poslanici, ja bih zamolio cenjene kolege iz opozicionih stranaka da ne pokušavaju da uvuku… Replika, nije Poslovnik, replika. Kao prvo moram, molim vas da ne dobacujete, nisam ni ja dobacivao. S druge strane molim vas da ne pokušavate da nas uvučete u neki nepostojeći konflikt. Nas ne zanima ko je i šta govorio pre 10, 15, 20 ili 30 godina. Kad bismo se time bavili mogli bismo i o vama da kažemo što šta, ali se mi bavimo sadašnjošću i budućnošću. Ono što je značajno, saradnja između SNS i SVM je donelo jako puno dobrog i vojvođanskim Mađarima i Srbima iz Mađarske. Postignuto je političko pomirenje, nacionalno pomirenje, istorijsko pomirenje pre 10 godina. O tome smo razgovarali, govorilo u ovoj Narodnoj skupštini u prošlom sazivu i ako treba da ponovimo ponovo ćemo da ponovimo. Srpska napredna stranka je bila spremna na neke korake na koje vi iz kukavičluka nikada niste bili spremni kada ste bili u mogućnosti da budete spremni na te korake kada ste bili na vlasti i kada smo i vas molili da stavimo van snage neke uredbe iz 1945. godine kojima je celokupna mađarska zajednica bila žigosana kao fašistička nacija i Vlada Aleksandra Vučića je 2014. godine te uredbe stavila van pravne snage i nakon toga smo se mogli skoncentrisati na zajedničke projekte, na razvoj infrastrukture. Za razliku od vas da vam kažem čime se mi bavimo. Ja sam u Subotici juče primio čelnike Srba iz Mađarske. Mi razgovaramo o tome šta možemo zajednički uz pomoć Vlade Srbije i Vlade Mađarske da uradimo da bi bila što bolja pozicija i Srba u Mađarskoj i Mađara u Srbiji i to je što nas interesuje, a ne ono šta je bilo pre 10, 15 ili 20 godina. Hvala. 

STOJAN RADENOVIĆ: Zahvaljujem poslaniku. Dajem reč poslaniku Veroljubu Arsiću. 

VEROLJUB ARSIĆ: Dame i gospodo narodni poslanici, gospođo Brnabić, imaćete jedan jako veliki i težak zadatak, a to je da Narodnoj skupštini vratite ugled i dostojanstvo koje joj pripada i po zakonu, zato što otkad konstituišemo ovu Skupštinu neprestano se urušava ugled Narodne skupštine od strane bivšeg režima. Jedan iz bivšeg režima, inače francuski građanin kaže – a, kad je to bio kordon policije u Narodnoj skupštini? Kada su se to narodni poslanici bivšeg režima zaletali za sto predsedavajućeg? Kada su se to narodni poslanici bivšeg režima zaletali na kolege poslanike većine, pri tom se nadajući, nije nikada to radio Šešelj, pri tom se nadajući da će taj isti policijski kordon da ih zaustavi. Urušavanje ugleda parlamenta nastavljaju i mlade kolege narodni poslanici. Sad možete da zamislite da svršeni student, znači diplomirala je Fakultet političkih nauka, izađe ovde, inače to je onaj fantom iz Vranja koji se doselio u Beograd, i ovde kaže da kandidat za predsednika Narodne skupštine nazaduje u svojoj karijeri zato što je obavila funkciju predsednika Vlade Republike Srbije. Pa, znate šta pričate? Pa to kaže osoba koja je diplomirala na Fakultetu političkih nauka, koja je bila u studentskom parlamentu. Pa zar to nije urušavanje dostojanstva Narodne skupštine. Pa ne zna da je predsednik Narodne skupštine po funkciji jači od predsednika Vlade. Pa koga biramo mi? Jel nas bira predsednik Vlade ili mi biramo predsednika Vlade i Vladu? Sad moram da postavim pitanje pošto na istoj listi su bila i dva njena profesora - da i zbog njenog političkog angažmana ne znam i da su joj ocene poklonjene? Vi vičite „u“ jeste, ali znam da kod tih istih kolega profesora studenti koji ne učestvuju i ne podržavaju njihovu politiku ne mogu da polože ispit i polažu pred komisijama. Ima dokaza, nemoj da mislite da se kolege studenti ne javljaju kod narodnih poslanika. E, sad, kada imate takve poslanike u Narodnoj skupštini, gospođo Brnabić, imaćete ozbiljnih problema da vratite dostojanstvo Narodne skupštine koji ovi urušavaju. Druga stvar, kada neko započne diskusiju o Kosovu, kad biramo predsednika Narodne skupštine i ovde izlazi demonstrativno mi pokazuje table RSK, RSK, RSK, pritom je bio savetnik ministra za Kosovo i Metohiju, pregovarao sa šiptarima, francuski građanin Miloš, i kad su izašli iz njegove kancelarije sa njegovih pregovora proglasili nezavisnost, jel to patriotizam? Pazite, njegovo ludilo. Kada je bio martovski pogrom 2004. godine, prvo kaže kolega Orlić trajao je pet dana, pet dana su šiptari ubijali Srbe, isti oni šiptari koje ste pustili 2001. godine, kaže nije pet, ubijali su ih samo tri dana. Ja sam čuo to kada je rekao. Samo tri dana su ubijali šiptarski teroristi Srbe, a onda je to šta – patriotizam? Šta očekuje? Kaže - nećete valjda tenkove zbog ubijanja Srba da pošaljemo na Kosovo, kada je bio na vlasti. Čekajte, hoćete da zaratimo zbog parčeta pleha u ratu koji ne možemo da dobijemo? Ili još bolje, to je patriotizam po njima, pošto Kurti skida srpske državne tablice, ajde mi da skidamo Kurtijeve tim istim Srbima, da budemo isti kao Kurti, jer između njih i Kurtija nema nikakve razlike. O predsedniku Srbije Aleksandru Vučiću pričaju isto što priča i Kurti. U čemu je razlika? Ovi pričaju isto što pišu po hrvatskim portalima koji prekriveno gaje ustaštvo, pričaju o nekakvim izborima krađama. Sada moram da pitam nešto kolege poslanike. Ako pričate ono što govore Šiptari i Kurti, ako pričate ono što piše po hrvatskim portalima, o predsedniku Srbije Aleksandru Vučiću, ako ne priznajete izbornu volju svog naroda, ako tražite da vas na vlast dovedu pripadnici drugog naroda i drugih institucija, a šta ste nego izdajnici? A šta ste nego izdajnici? Sada, kolege poslanici, da biste u svom ludilu otišli korak dalje doživeo sam ovde da mi preti i meni i svim kolegama narodnim poslanicima ortak Dragana Šolaka, onaj što je zarađivao dva evra u sekundi. Ako niste znali, dan ima 86.400 sekundi, pa pomnožite sa dva evra. Dok izgovorim ovu rečenicu taj čovek bi za 10, 15 evra bio bogatiji. Pa kaže ovako – ali umesto da vam dokazujem vaše laži, ja vas upozoravam da ću na svaku vašu laž odgovoriti istinom o jednom od vas. Jel to nije pretnja? Šta treba, da ne smemo da spomenemo njegovo ime? Šta će, da nas provuče kroz „toplog zeca“ preko njegovih medija? To ide još i dalje. Da vas upozorim, ako budete lagali o meni, opet on, nastaviću da govorim istinu o vama, preko svojih portala, pa je dao čovek sebi za pravo da bude još bezobrazniji i još više da bude drzak, kaže da mi u Srbiji pravimo tri puta skuplje puteve. Evo ovako to izgleda. Južni krak Koridora 10 ima 36 mostova, ima 2,8 kilometara tunela i košta 350 miliona evra, što je barem dva puta jeftinije nego Most na Adi koji je on napravio. Ili hoćete o Koridoru 10 – Istočni krak, koji ima 90 kilometara auto-puta i koji je koštao opet manje nego taj vaš Most na Adi. I da znate, nemojte da pričate više o tome da vas neko krade na izborima. Narod meri rezultate. Za vreme vaše vlasti 500.000 ljudi je ostalo bez posla. Niste izgradili ništa. Za vreme ove vlasti napravljeno je preko 450 kilometara auto-puta. Za vreme ove vlasti napravljene su bolnice, škole, otvarane su i građene fabrike i zaposleno je 550.000 ljudi. I zato ne možete da pobedite na izborima. Zato što je 500.000 ljudi gubilo posao za vreme vaše vlasti. Prema tome, građani Srbije mogu da budu sigurni da poverenje koje smo dobili od njih nećemo da prokockamo. Nastavićemo da izgrađujemo Srbiju, da gradimo auto-puteve, da gradimo škole, da gradimo bolnice, da otvaramo fabrike, zato što Srbija ne sme da Stane.

STOJAN RADENOVIĆ: Idemo dalje. Reč ima Dragan Đilas. Nije tu. Dajem reč poslanici Nataši Jovanović. Izvolite. 

NATAŠA JOVANOVIĆ: Poštovani gospodine predsedavajući, poštovana gospođo Brnabić, uvažene dame i gospodo narodni poslanici, izbor predsednika Narodne skupštine Republike Srbije je izuzetno važna stvar za predstavnički dom. Govoriću, ako mi dozvolite, gospodine predsedavajući, o onome što je najvažnije i na šta ste vi pokušali da usmerite raspravu sa mesta predsedavajućeg, iako su pokušali fizički da nasrću na vas, a to je da govorimo o parlamentarnim kapacitetima i o ulozi Narodne skupštine Republike Srbije uopšte. To je ono najvažnije, zbog građana koji nas gledaju. Meni su ovi ljudi prekoputa potpuno nebitni. U mojoj baš višedecenijskoj političkoj karijeri ovakvih i onakvih sa te strane, tog podaničkog, kmetskog mentaliteta, koji rade za interese drugih država, a protiv svoje zemlje bilo je raznih. Neki se ponavljaju, neki su otišli i drugačije se zovu, ali važan je momenat u kojem mi biramo Anu Brnabić za predsednika Narodne skupštine Republike Srbije i to je ono što građani Srbije očekuju od nas, oni koji gledaju prenos, oni koje sam ja srela jutros na putu do Narodne skupštine, da znaju šta je to što će ubuduće ovde da se dešava. Znate, nije neuobičajeno da poslanici opozicije imaju neke svoje performanse, ali da to rade kao neuspešni glumci, tako dodvornički i tako protivno interesima Srbije, da se dodvore Violi fon Kramon, nekom Šenahu ili Rotu, pa znate, to je nešto što će ući u istoriju beščašća i što pokazuje da ti ljudi nemaju elementarnu svest o onome na šta im opet i vi sa mesta predsedavajućeg ukazujete već koliko dana, šta je država, šta su državni i nacionalni interesi i kako da se izdignu iznad toga. Ja sam Anu Brnabić upoznala kada sam bila opozicioni narodni poslanik. Došla je kao ministar za državnu upravu i lokalnu samoupravu i uradila epohalnu stvar za Srbiju i za građane Srbije i kao opozicioni poslanik to sam pozdravila, a sada sam ponosna što sam njen saborac na pobedničkoj listi „Aleksandar Vučić – Srbija ne sme da stane“ i što ona predstavlja preko dva miliona ljudi, a to je osnovna stvar koju ima Skupština, pored te zakonodavne uloge, da predstavlja legitimitet naroda koji joj je na neposrednim izborima svoju suverenost preneo. E zašto narod Srbije nije hteo u toj meri da prenese svoju volju ovima koji služe stranim centrima moći, pa šta da radimo? Što kaže kolega Jovanov, možda ova deca u jaslicama koja su sada, ova mala deca u vrtićima, za 20, 30, 50 godina, znate, točak istorije se brzo okreće, ali ja mislim da to ni tada neće da bude tako, a objasniću na kraju svog govora zašto takvi nikada ne mogu da idu tom stazom o kojoj vi pričate. Ana Brnabić je sa mesta ministra, a kasnije kao uspešan premijer u dva mandata uradila nešto što je Srbiji bilo potrebno. Posle pljačke, krađe, otimačine ovih žutih lopova i te dosovske koalicije, a pre toga, posle svega onoga što smo preživeli kao država i narod u vreme građanskih ratova za vreme sankcija, modernizovala je Srbiju i to je bio pokretač za sve druge članove Vlade. Na kraju mogu da budem i lična. Ponosna sam jer dolazim iz Kragujevca, gde je najveći dejta centar u ovom delu Evrope, možda jedan od najboljih u Evropi. I ne samo to, ona je u gradu gde sam rođena i gde imamo izuzetne mlade stručnjake i naučnike, univerzitetski centar, a vi ste predstavnik i pravi reprezent nauke i te intelektualne elite koja je kod nas u SNS, položila kamen-temeljac za izgradnju inovacionog distrikta koji će uposliti nekoliko hiljada IT stručnjaka, pored već dovedenog „Orakla“ i drugih kompanija, najpoznatijih u svetu, to je meni kao detetu, kao nekome ko je odrastao i živi u tom gradu, bilo nezamislivo. E, to su stvari koje ne dopiru do svesti ovih ljudi. Onda dolazimo do toga, znate, profesore, vi kao čovek najšireg obrazovanja, jer sam imala tu čast da sa vama razgovaram u više navrata na razne teme, znate da je ljudski um takav da ne može da bude neangažovan, on može da bude angažovan pozitivno ili negativno. I šta ste vi primetili sa mesta predsedavajućeg? Da su ovi umovi uglavnom negativno angažovani, mržnjom, ostrašćenošću, primitivnim ponašanjem, svime što je destruktivno za narod i za državu. Pa kako onda takvi ljudi da dobiju većinsko poverenje naroda? Složićete se da je to nemoguće. A zašto je naša lista dobila to poverenje naroda i zašto je Ana Brnabić danas kandidat ne samo 1.800.000 ljudi koji su glasali za listu „Aleksandar Vučić – Srbija ne sme da stane“, već preko dva miliona građana? Hvala vama, kolege iz naše koalicije, što ste podržali svojim potpisima da 156 narodnih poslanika kojima je narod na demokratskim izborima, na najčistijim izborima, preneo svoj suverenitet, danas glasa za jednu osobu kao što je Ana Brnabić da bude predsednica Narodne skupštine Republike Srbije. Ja sam apsolutno uverena da će svi ti ljudi, dakle i oni koji nisu glasali i možda nisu iskoristili svoje biračko pravo, biti ponosni na Anu Brnabić kada bude sela na to mesto. A zašto? Pa evo zbog toga što je ona i prilikom saznanja da je kandidovana od rukovodstva SNS pokazala pre svega, a to mogu samo ljudi i obrazovani i inteligentni i pre svega dobri ljudi, koliko je skromna. Ona je rekla – hvala mojoj stranci i predsedniku Aleksandru Vučiću što me je predložio, ali ja tek imam da učim na tom mestu. Ne, draga Ana, vi ste za sve ove ovde doktor nauka za parlamentarizam, i za one koji su prošli na izborima i za onog njihovog tajkuna koji je juče ovde drhtao i pričao gluposti, vi ste neko koji im je sa pozicije premijera pokazao kako treba da se ponaša u Narodnoj skupštini, kada ste im strpljivo, iscrpno, detaljno, argumentovano davali odgovore na sva njihova pitanja u Narodnoj skupštini Republike Srbije. Ono što vas, pored svih tih ličnih kvaliteta, obrazovnih i svega drugog, kandiduje da na najbolji način obavljate ovu funkciju je nešto što do sada, eto, kada se vratim, kako je počeo Ivica Dačić od 1992. godine, ja sam u ovoj zgradi od 1996. godine, da premijer dođe na to mesto. Zašto je to važno? Upravo zbog uloge koje ima zakonodavno telo Narodna skupština. Narodna skupština Republike Srbije je supremacija vlasti kao nezavisna grana vlasti nad zakonodavnom. Ko bolje zna da kontroliše zakonodavnu vlast od žene koja je uspešno rukovodila Vladom Republike Srbije i da poduči i ove neuke koji ništa ne znaju, kao predsednik Narodne skupštine, kakva je njihova uloga, šta to radi parlament, šta su poslovi Narodne skupštine i šta može da radi jedan narodni poslanik? Onda dolazimo do onog mentalnog sklopa i stanja koje je jedan ovde priznao, koji se busao u grudi, moram da pričam, moram da govorim. Lepo je objasnio gospodin Jovanov, tu nema kapaciteta u tom mentalnom sklopu da shvate suštinu i ulogu Narodne skupštine Republike Srbije. Onda da dođemo dotle kako oni to očekuju da građani njima ukažu poverenje na ponovljenim beogradskim izborima? Vratiću se opet na ono što je prva iznela u javnost, naravno mi to znamo, ali napravila tu komparaciju, gospođa Brnabić. Kada su tražili stranu intervenciju u suverenoj državi, ona se vratila na 1914. godinu i ultimatuma Austrougarske koju je hrabra i odlučna Srbija odbila. Ja ću da se vratim samo jednu godinu unazad. Završili smo balkanske ratove, pobedili našom herojskom borbom ostvarili sve ono što smo možda vekovima pre toga sanjali. Da parafraziram kralja Petra I Karađorđevića koji je zahvalio junacima i rekao – oslobodili smo i osvetlili naše Kosovo. Samo 15 dana posle potpisivanja Bukureštanskog mira došla je srpska vojska u oslobođeni Beograd. Na hiljade ljudi, čitav grad je pozdravio te junake, jer su se borili za suverenu, nezavisnu Srbiju. I 911 godina posle toga, zar vi mislite da je svest srpskog naroda takva da za ovakve podanike glasa. Ne, ne, neće, nego će još više svojom olovkom i glasanjem na izborima 2. juna da potvrde ono što su potvrdili uskliknujući „junaci i oslobodioci 1913. godine“, da potvrde da jedino Aleksandar Vučić na mestu predsednika Srbije i mi kao njegovi saborci i Ana Brnabić kao dostojan reprezent dva i više miliona naroda koji je glasao za nas možemo da očuvamo državnu stabilnost, da se borimo za naše interese i da ne slušamo nikakve diktate spolja, a ovi će pre ili kasnije otići na smetlište istorije. Živela Srbija. Čestitam draga Ana unapred na izboru za predsednika Skupštine. 

STOJAN RADENOVIĆ: Hvala vam poslanice Nataša. Dajem reč poslaniku Goranu Petkoviću. 

GORAN PETKOVIĆ: Predsedavajući, koleginice i kolege narodni poslanici, govoreći o kandidatkinji za predsednicu Skupštine ne mogu da se ne osvrnem na pisani materijal koji nam je dostavio predlagač. Šta znači pohvala o Gerhardu Šrederu kao kolegi u savetodavno odboru „Vold Majnd“? O rezultatima rada kandidatkinje na prethodnoj dužnosti već su govorile moje koleginice i kolege, pa ću se zadržati samo na činjenici da kao čelna osoba izvršne vlasti ništa nije učinila u vezi sa pojavom naoružane paravojne formacije na ustavnoj teritoriji Republike Srbije u selu Banjska. Takođe, obavljajući tu dužnost više godina i mandata podržavala je i zalagala se za iskopavanje litijuma u Srbiji, a govorila je i o žabi koja se ugleda na konja Ćutu, kao i o prosipanju bisera pred svinje, zbog čega mi je, bez obzira na neprimernost takvih izjava izuzetno drago što sam među pomenutima, odnosno uz njih. Bilo bi lepo da kandidatkinja odustane od ovakvih i sličnih misli i izjava, ali svi znamo da je to nemoguće. Zbog toga će, između ostalog, moj glas biti protiv. 

STOJAN RADENOVIĆ: Zahvaljujem poslaniku. Reč ima gospođa Ana Brnabić. 

ANA BRNABIĆ: Hvala vam. Samo da skrenem pažnju svim građanima Republike Srbije da ste se vi u vašem govoru, koji je možda bio dva minuta, da ste našli za shodno od svega onoga o čemu mi pričamo, mene kao kandidata za predsednicu Narodne skupštine, da napadnete Srbe na Kosovu i Metohiji. U dva minuta vi ste napali Srbe na Kosovu i Metohiji, koji se bore protiv okupatora, koji predstavlja Aljbin Kurti i njegove naoružane formacije. Da li je uopšte realno da vi pričate u Narodnoj skupštini Republike Srbije iste stvari koje priča Aljbin Kurti? Ne verujem da vas sramota nije pred građanima Republike Srbije. Da, ponudila sam dijalog i moja ruka će uvek biti ispružena, ali da vam kažem, uvek, ali uvek ću odgovoriti na antidržavnu politiku. Hvala vam. 

STOJAN RADENOVIĆ: Hvala, gospođi Ani Brnabić. Dajem reč poslanici Jeleni Pavlović. 

JELENA PAVLOVIĆ: Uvaženi predsedavajući, uvaženi narodni poslanici, uvaženi građani Republike Srbije, vladajuća većina ima potpunu i apsolutnu većinu u ovom parlamentu i mi vrlo dobro znamo da sve što predloži da će verovatno biti izglasano, ali imamo obavezu da ukažemo iz kojih razloga smatramo da Ana Brnabić ne može i ne treba da bude predsedavajuća Skupštine Republike Srbije. Prvi razlozi su ustavne prirode. Dakle, Ana Brnabić je premijer u tehničkom mandatu, ali njen mandat još uvek nije prestao. Ustavom Republike Srbije, članom 128. je definisano sledeće, Vlada kojoj je prestao mandat može da vrši samo poslove određene zakonom do izbora nove vlade. Nova vlada još uvek nije izabrana. Dalje, istim članom 128. je definisano – članu Vlade mandat prestaje pre isteka vremena na koji je izabran konstatovanjem ostavke. Pod dva, izglasavanjem nepoverenja i tri razrešenjem. Kao narodnom poslaniku nije mi poznato da je ova Narodna skupština konstatovala ostavku gospođe Ane Brnabić. Iz to razloga za mene ona je još uvek premijer Vlade u tehničkom sazivu i ne može da bude ni narodni poslanik, a ne može samim tim da bude ni predsedavajući Skupštine. Dakle, neće vama biti prvi put da kršite Ustav, ali ja iskreno verujem da će ovo biti vaš poslednji mandat. O Ani Brnabić kao ličnosti nismo imali priliku da od predlagača dobijemo biografiju, morali smo sami da je tražimo. Ne, mi je kao poslanička grupa nismo dobili. Dakle, nakon što je završila Petu beogradsku gimnaziju, 1994. godine je otišla na školovanje u Ameriku i završila studije poslovne administracije. Ono što mene buni, a kao narodni poslanik želim da znam je koji je tačno univerzitet završila, obzirom da se pominju dva različita Univerzitet Northwood u Mičigenu i Hal iz Velike Britanije. U istom vremenskom periodu, a možda su to neke izdvojene jedinice, ali zaista moramo da znamo koju tačno školu je završila premijerka, mene to kao narodnog poslanika izuzetno interesuje, da ne bi došli u situaciju da imamo na visokoj funkciji nekoga kao što je bio Tomislav Nikolić koji je upisao prava, a završio ekonomiju. Godine 2001. Ana Brnabić se vraća u Srbiju i počinje da radi za Američku agenciju za međunarodni razvoj (USAID). Po onome što se može pronađi na izvorima, na internetu u toj agenciji je ona angažovana sve do 2011. godine i kao jedan od svojih većih uspeha po sopstvenom navođenju je osnivanje NALED-a, takođe nevladine organizacije koja pored USAID i GIZ-a, odnosno te tri međunarodne organizacije danas su zamenile potpuno narod Republike Srbije. Svaki zakon koji se u ovoj državi donose, donese se onako kako kažu USAID, GIZ i NALED. Po meni ta činjenica je vrlo bitna za opredeljenje da li Ana Brnabić može da bude predsedavajući Skupštine Republike Srbije jer cela njena biografija je rad za isključivo strane interese. Nakon ovoga Ana Brnabić radi 2011. godine se zapošljava u Continental Wind da bi od 2013. godine postala i direktor te kompanije, sve do 2016. godine kada postaje ministar za državnu upravu i lokalnu samoupravu i od 2017. godine kreće njena karijera kao premijer Republike Srbije. Dakle, ono čime se Ana Brnabić istakla pre rada za Republiku Srbiju je rad isključivo u interesu stranog kapitala i to je nešto čime se Ana Brnabić očigledno ponosi. Ono što mi kao građani Republike Srbije smatramo je da neko ko treba da bude narodni poslanik i ko treba da vrši visoke funkcije u ovoj državi treba isključivo i samo da brine o interesu naroda Republike Srbije. Vladajućoj stranci su puna usta rodoljublja, a ono što u praksi zatičemo je potpuno nešto suprotno. Ana Brnabić, protiv koje, da se ogradim, nemam ništa lično, sve je isključivo političko i profesionalno, se ponosi da je deo novih lidera za Evropu Svetskog ekonomskog foruma. Ona je ta u čijoj Vladi je osnovan Centar za Četvrtu industrijsku revoluciju, čime se Srbija, pored Ruande, Azerbejdžana, Kazahstana, Indije, Malezije i sličnih nerazvijenih zemalja, svrstala u red zemalja koje su predviđene za eksperimente u funkciji Četvrte industrijske revolucije i novih globalnih trendova. Ana Brnabić je takođe neko ko se aktivno zalagao dok je bio u Engleskoj da se ovde vrši eksploatacija litijuma i na neki način podržava rad kompanija "Rio Save" i "Rio Tinta", sada se zalaže za EKSPO 2027. od koga će Srbija imati samo korist onoliku koliko je svrstana u marketing vladajuće kompanije. Na neki način mi je drago da je Ana Brnabić kandidovana da bude predsedavajući Narodne skupštine, jer je time ogoljena potpuno Vlada Republike Srbije i predsednik Republike Srbije, koji konstantno i neprekidno radi u interesu velikog kapitala i velikih međunarodnih korporacija, a na štetu naroda Srbije. Hvala vam. 

STOJAN RADENOVIĆ: Reč ima predlagač, Milenko Jovanov. Izvolite. 

MILENKO JOVANOV: Dobili ste biografiju, ne znam kako kažete da niste, ali ono što mi je sad stvarno fascinantno i to ne mogu da u potpunosti razumem je problem što je neko radio u stranim kompanijama. Ogroman broj ljudi danas u Srbiji radi u stranim kompanijama. "Rubin" vinjak nije strana kompanija, to je domaća kompanija. Znači, onaj ko radi u "Rubinu", može da bude, a onaj ko ne radi u "Rubinu" nego u stranoj kompaniji, taj ne može da bude. A onaj ko troši "Rubin" vinjak, e, taj može da bude lider Ekološkog ustanka. I reklama za "Rubin" vinjak. Zbog onih koji ne čuju, a ne čuje se u prenosu, vi mi potvrdite, sve vreme dobacuje Ćuta Jovanović, ne prestaje. Dakle, čim dobijem reč, on krene, a ne znam šta je razlog tome, da li je nervozan ili je… 

ALEKSANDAR JOVANOVIĆ: Što je Ana pobegla?

MILENKO JOVANOV: A ko kaže da je pobegla? Izašla je, pa će da se vrati. Znate šta je najluđe tu? Da vi postavljate to pitanje, vi dođete na pet minuta ovde ujutro posle prvog vinjaka, napravite haos, pa onda odete na drugi, treći, četvrti i peti, pa kada to završite, onda opet dođete da pravite haos, pa nastavite onda dok ne ispraznite flašu i onda dođete da napravite potpuni cirkus i tako dve godine i sada vi zamerate što je neko izašao napolje, pa će da se vrati, evo tu su joj stvari, tu joj je beležnica, tu joj je olovka, vratiće se, nemoj da brinete ništa, sve je u redu, samo mirno, staloženo, u redu je sve. Hoće, sto posto, nemoj da brinete ništa. Za razliku od vas i ovih vaših, mi ne izlazimo iz sale kada neko govori o nama, mi nemamo problem da sedimo i slušamo, tako da uživajte sada. Ko sada dobacuje, ne vidim, čujem glas, ali ne vidim ličnost, Kozma bez Damjana? Onaj što drži otvorena usta dok sluša govore, dobro. Uglavnom ono što jeste poenta to je da ne može to da bude nikome diskvalifikacija, jer je to brutalno kršenje Ustava na koji se pozivate. Dakle, svi građani Srbije su ravnopravni. Što se tiče eventualnog sukoba interesa, o tome smo govorili dva dana niste bili u sali, da ste bili, čuli biste sve odgovore, pa i to, da svi ljudi koji su ovde imaju mišljenje Agencije za borbu protiv korupcije, koja je jedina vlasna da o tome odluči i vrlo jasna stvar, nije prvi put u istoriji parlamentarizma, dešavalo se i u prethnodnom i u onom tamo mandatu, dešava se već dugi niz godina i ne treba nikakvo novo tumačenje poslanika koji očigledno nemaju dovoljno iskustva. Najzad, da ne dužim, da li ćemo ili nećemo biti na vlasti, odlučiće narod, niko drugi. Građani na izborima, a mi u svakom slučaju da bismo tu podršku dobili nećemo pričati da je zemlja ravna ploča, niti da letimo zmajevima, ali ćemo nastaviti da radimo, pa i da dovodimo te strane kompanije koje će zapošljavati naše građane, od kojih će im davati plate, da oni mogu da izdržavaju svoje porodice, jer je to naš posao, a ovo ostalo, i ravnu ploču i ostalo, ostavićemo nekim drugima. Hvala. 

STOJAN RADENOVIĆ: Zahvaljujem poslaniku Jovanovu. Dajem reč poslanici dr. Tijani Perić Diligenski. 

TIJANA PERIĆ DILIGENSKI: Zahvaljujem uvaženi predsedavajući. Žao mi je što gospođa Brnabić nije prisutna tu, da je direktno u oči gledam, kada je ona na dnevnom redu, budući da se najmanje polemisalo o njoj ova tri dana. Ana Brnabić je pre izvesnog vremena izjavila da se raduje novoj ulozi u parlamentu, i da će da jača veze sa evroparlamentarcima. Dakle, ni nakon obavljene ministarske funkcije, a bogami ni tri premijerska mandata, ona još uvek nije bila kadra da savlada da ona vrši ili obavlja javnu funkciju, a ne filmsku ulogu. Da li je posredi lapsus, kojima je gospođa Brnabić inače vrlo sklona, ili pak nesvesno priznanje da je politički život Srbije jedan film koji ima samo jednog scenaristu, reditelja, režisera, filmskog kritičara, kamermana, ali i glumce kojima čovek pod kodnim imenom "oskar", dodeljuje oskare za trećerazredne političke funkcije. Gospođa Brnabić od kako je prisutna u politčkom životu Srbije, dakle punih osam godina, je toliko inspirativna za analizu sadržaja njenih misli koje su odavno prevazišle top listu Nadrealista. Ja ću da se fokusiram samo na dve skorašnje izjave, koje su povezane sa izborima. Prvo, gospođa Brnabić nedavno je rekla, da u Srbiji nikada, ali nikada vlast neće da se menja na izborima, čime je dala legitimitet izbornoj krađi i istu najavila. Drugo, gospođo Brnabić, takođe ste rekli da ćete da jačate veze sa evroparlamentarcima. Budete li ih jačali na isti način, kao što ste vređali evropske posmatrače izbora, slobodno možete da očekujete novu rezoluciju Evropskog parlamenta poput one rezolucije o izbornoj krađi u Srbiji, koju ste uporedili sa ultimatumom Austrougarske, upućenoj Srbiji 1914. godine, ali građane Srbije da podsetim da im vratim malo istorijsko sećanje, 1914. godine, jedna mala Srbija imala je jednu Milunku Savić, a samo vek docnije ima Anu Brnabić. To je dokaz našeg političkog, moralnog, kulturnog pada i dokaz, da naših predaka odavno nismo dostojni. Jedina referenca koja kandiduje Anu Brnabić za novu javnu funkciju je činjenica da je ona evet efendija Aleksandra Vučića, koja na svako klimnuće glavom veruje svojim celim bićem i to je prečica za sve političke funkcije. Ja moram da priznam da je meni gospođa Brnabić bila simpatična, kada se pojavila kao jedno sramežljivo biće, kao jedna liberalka, koja je trebalo da bude, da li smokvin list za EU, i za gajenje ljudskih prava i sentimenata različitosti u Republici Srbiji, i žao mi je da konstatujem da je danas postala neoradikalka sa takvim govorom mržnje, na kom bi joj pozavidela i Nataša Jovanović. Suma sumarum, smatram da Ana Brnabić, na osnovu svog celokupnog političkog angažmana u proteklih osam godina, nije dostojna da bude predsednik Narodne skupštine zato što je ona direktan saučesnik ovog režima u tome što je Srbija danas razvaljena država koja se nalazi na prvom neslavnom mestu u Evropi po padu građanskih sloboda. Treća je u Evropi po stopi organizovanog kriminala. Visoko naponska korupcija, prevashodno politička korupcija je ono što nas guši. Građani Srbije udišu najzagađeniji vazduh zbog kog im se, između ostalog, smanjuje životni vek. Vlade na čijem čelu ste vi bili u ratovima su predavale južnu srpsku pokrajinu. To su sve impresivni rezultati vaše trećerazredne premijerske uloge. Zahvaljujem. 

STOJAN RADENOVIĆ: Reč ima poslanik Života Starčević, povreda Poslovnika. Kažite koji član. 

ŽIVOTA STARČEVIĆ: Poštovani predsedavajući, reklamiram povredu Poslovnika, član 107 – povreda dostojanstva Narodne skupštine. Moram da izrazim, zaista, žaljenje što je koleginica svoje prvo obraćanje izložila u jednom ovakvom tonu. Razumem ja mladost, razumem polet, ali ne razumem činjenicu da… Ovo što je mlada koleginica rekla kada čujemo to nama neprijatelji drugi ne trebaju, znate. To je narativ koji sam ja slušao od njenih kolega prethodnih godina i u Evropskom parlamentu i u raznim međunarodnim forumima, kada vi optužite državu Srbiju da je, u ovom konkretnom slučaju rečeno, razvaljena država, da je zarobljena država, kao što je pričao recimo gospodin Lazović, žao mi je što nije tu, pre godinu dana u Evropskom parlamentu. To je narativ članova naše delegacije, naših parlamentarnih delegacija. Upravo sam o tome pričao prekjuče kada sam izlagao. Znate, više vremena trošimo da ubedimo naše domaćine, strance da ovo što izgovaraju poslanici, kao što je izgovorila mlada koleginica, nije tačno nego što znanje, energiju koristimo da nešto dobro uradimo za državu Srbiju. To je ona katastrofa o kojoj sam ja pričao i ona loša praksa koja je postojala do sada i koju, buduća predsednice, moramo da izmenimo dalje u radu narodnih poslanika. Neću da ulazim u to da žena ili devojka, nebitno, uglavnom ženi kaže stvari koje je koleginica izgovorila. To je zaista strašno. To je degradirajuće za žene. Znate šta, jednostavno, još jednom da ponovim – kada nam ovakva izlaganja dođu na red nama neprijatelji ne trebaju. Hvala. 

STOJAN RADENOVIĆ: Hvala, poslaniče. Reč ima poslanica Nataša Jovanović, replika. 

NATAŠA JOVANOVIĆ: Znate, ovo neuspelo besedništvo u debitantskom govoru u Narodnoj skupštini na nivou, ne znam, osnovne škole, znate šta su ovi u gimnazijama i u srednjim školama, to je već ozbiljna rasprava. Ali, ne radi se ovde o tome, radi se o tome da upravo ovaj koji se smeje, cereka, da tako kažem, je nosilac te politike koju dama koja je prethodno govorila predstavlja, a to je politika izdaje, to je politika svega najgoreg što može neko da uradi za svoju državu i svoj narod. Znate, vi njega ne poznajete, ali ja ga znam. Ja sam bila člana Odbora za odbranu i bezbednost 2008. godine kada smo ovog lažnog NATO generala, Ponoša, pozvali da dođe u Dom Narodne skupštine i da nam podnese račun. Pitanja su bila vrlo nezgodna – zašto podriva odbrambenu moć Republike Srbije, zašto tako govori o visokim oficirima, zašto Vojsku Srbije želi da ukine, po čijem nalogu prisluškuje. Naravno, kako to sudbina namesti, samo nekoliko godina posle toga pojavi se, gospođo Brnabić, pošto vi njih učite stalno tim modernim tehnologijama, ali eto, ogromna količina Vikiliks depeša. Možda ja u tom trenutku i neuka, ali pitam stručnjake, kao što ste vi, pa čudila se Slavica Đukić Dejanović, sedela sam tu na mestu potpredsednika Skupštine, šta ja to stalno tražim na laptopu. Tražim depeše. O čemu? O izdajnicima. O Ponošu i njegovoj družini i, sve ovo što je čitao gospodin Jovanov, kako ga je brifovao američki ambasador, kako je izdao svoju zemlju lepo objavimo, napišemo, ali, vidite, on se nije opametio. Umesto da se zavukao u mišju rupu, kao izdajnik, kao onaj ko je uništio srpsku vojsku, on se politički angažovao, pošto je bacio onaj torbičak Vuka Jeremića, prišljamčio se ovom tajkunu Draganu Đilasu i došao nama ovde sa ovom svojom neukom svitom da drži neke pridike. Ali, stvar da bude ozbiljnija, gospodine predsedniče, on dalje ide u izdaju. On se ponaša tako kao da niko ne zna ko ga i dalje plaća i za čije interese radi. Znate, pojaviće se uskoro neke nove vikiliks depeše, pa ćemo videti sa kim pije kafu taj i sa kojima agenturama se sastaje kada izađe iz ove skupštinske sale, jer taj koji je pobegao iz rodnog mesta, iz Kninske krajine, koji je dezertirao, koji se lažno predstavljao, koji je uništio srpsku vojsku može samo da radi za neprijatelje Srba i da oko sebe gaji takve koji će da poštuju njegovu izdajničku politiku. Gospođo Brnabić, građani Srbije, njih preko dva miliona koji vas kandiduju da budete izabrani za predsednika, poštuju slobodu, nezavisnost i hrabrost svakog čoveka koji hoće da stane na put ovakvima kao što su oni. Hvala. 

STOJAN RADENOVIĆ: Hvala poslanici Nataši. Reč ima gospođa Ana Brnabić. 

ANA BRNABIĆ: Hvala vam. Evo, ustaću da bi mogli da me gledate u oči, a i da pogledam ja vas u oči. Vama, vidim, nije bila dovoljna jedna rezolucija Evropskog parlamenta koju ste, kako se sami hvalite, uspeli da sami izdejstvujete, da molite po Briselu da bude rezolucija Evropskog parlamenta kojom se traži ukidanje suvereniteta vaše zemlje, naše zemlje, zemlje svih nas i ovog ovde Doma, Narodne skupštine Republike Srbije da bi Evropski parlament, jel, mogao da se suspenduje naše zakone, samim tim i ovaj parlament. Nije vam ta sramota bila dovoljna, nego danas, opet, u srpskom parlamentu vi valjda nama svima pretite novom rezolucijom Evropskog parlamenta. Da vam kažem – ja sam rekla da ću se zalagati za uspostavljanje još boljih i sve boljih odnosa sa Evropskim parlamentom. Ja tamo imam prijatelje, imam partnere i njih poštujem. Da vam kažem, ni po čemu ni danas, niti će ikada Evropski parlament biti iznad srpskog parlamenta nikada. Oni su nama neki prijatelji, neki nisu. Neki o Srbiji misle dobro, neki misle loše. Neki su, oni koji su vaši prijatelji i uz pomoć kojih ste izgurali tu rezoluciju, pre svega prijatelji Aljbina Kurtija i Prištine, neki su naši prijatlji. Svakako ćemo razgovarati sa njima i svakako gledam na njih kao partnere i oni takođe imaju pruženu ruku, ali rezolucije Evropskog parlamenta za mene kao narodnu poslanicu, nadam se sutra kao predsednicu Narodne skupštine, ne da nisu obavezujuće, nego me apsolutno ne zanimaju i nemojte tim novim rezolucijama da pretite srpskom parlamentu zato što time unižavate sebe kao narodne poslanice ovog naroda. Hvala vam. 

STOJAN RADENOVIĆ: Zahvaljujem poslanici Ani Brnabić. Dajem reč poslaniku Zdravku Ponošu, replika. 

ZDRAVKO PONOŠ: Hvala, gospodine predsedavajući. Tačno je da sam upoznao gospođu Jovanović pre 15 godina u ovoj Skupštini. Povod za to upoznavanje je bilo zasedanje Odbora za odbranu i bezbednost. Ja sam se tada usprotivio onome što je radio tadašnji ministar odbrane iz redova tadašnje vladajuće stranke. Kao što sam se tada usprotivio većini, tako se protivim i danas. Zato što tada nije rađeno kako treba ja sam bio spreman da odem sa mesta načelnika Generalštaba i otišao sam. Nisam se pokajao i sve bih isto danas uradio. Ja sam se tada borio za interese ove zemlje, borim se i danas, tada protiv one vlasti, onakve ili njenog predstavnika tadašnjeg ministra, a sada protiv vas. Ja ni tada nisam polemisao sa gospođom Jovanović, neću ni danas. meni je stalo da ova Narodna skupština profunkcioniše, da ovde govorimo o ozbiljnim stvarima, a ne da se valjamo u blatu. Ja neću da se valjam u blatu sa gospođom Jovanović ni sa bilo kim od vas. Hoću da pričam o ozbiljnim stvarima. Način na koji ste vi počeli da pričate to nije ozbiljan način. Ja neću vas lično da vređam. Nisam ni tada radio, ni sada. I tada sam sa Šutanovcem raspravljao o stvarima od interesa za ovu zemlju, tako razgovaram i danas. Vi mene lično ne interesujete. To nije tema. To nije od interesa za građane ove zemlje. Hvala. 

STOJAN RADENOVIĆ: Hvala poslaniku Ponošu. Reč ima Nataša Jovanović. 

NATAŠA JOVANOVIĆ: Znate, gospodine Ponoš, kada nemate argumentaciju za vašu izjavu, vi kažete - nećete da se valjate po blatu. Pa, bolje vam je bilo da ste se valjali po blatu i rovovima u rodnom mestu, da ste branili srpski narod, nego što ste pobegli. Bolje bi vam bilo da ne pričate o onome što je vaša velika bruka i sramota i što je posle i dokazano. Na kraju krajeva, posle par dana od sednice tog odbora gde smo vas mi raskrinkali i ja lično i moje kolege, vi ste smenjeni. Evo, dozvolite, ja sam poverovala Draganu Šutanovcu, tadašnjem ministru odbrane, da ste vi prisluškivali ljude iz vojnog vrha, da ste to radili za interese stranih sila i sada ta autoprojekcija i ono što ste vi, vi govorite u ovim tajkunskim medijima da radi Vojno-obaveštajna i Vojno-bezbednosna agencija. Evo, tu ima ljudi, poput kolege Aleksandra Mrkovića i kolege Bečića, Đukanovića i Mrdića, koji su dugo godina kao parlamentarci u kontroli službi bezbednosti. Neka vam kažu, gospodine predsedavajući, da li je uopšte normalno da neko ko je izabran za narodnog poslanika optužuje najviše strukture vojske da prisluškuju u ovoj zemlji? Zašto bi to neko radio juče ili prekjuče, sada 2024. godine? Pa, zato što je na istom zadatku na kojem je bio i tada kada je izabran i kada je smenjen, da izdaje, da prodaje za šaku dolara i da radi ono što mu kažu njegove strane gazde. E, o tome ćemo da pričamo. To su argumenti i valjaćemo vas po vašem blatu koje ste vi napravili, ostavili gladne i bose vojnike, uništili preko, koliko Marjane, tenkova i vojne opreme, uništili namensku industriju. Od toga nećete da pobegnete. Hteli ste da budete kao prilepak Dragana Đilasa ovde poslanik, moraćete svaki put da odgovarate za to što ste uradili. Ja ovde branim interes i čast svakog srpskog vojnika i oficira i države Srbije, a vi branite interese vaših gazda. 

STOJAN RADENOVIĆ: Zahvaljujem. Dajem reč poslaniku dr Vladimiru Orliću. 

VLADIMIR ORLIĆ: Hvala, gospodine predsedavajući. Ja sam se javio za ono prethodno izlaganje kada je pomenuta naša poslanička grupa. Dirljivo je, stvarno, koliko su fascinirani Evropskim parlamentom i njegovim rezolucijama, naravno, znamo dobro, pre svega onim u Evropskom parlamentu koji se odazivaju na prezime Fon Kramon, Šider, Grošelj, Juratović, Picula, Rot. U svakom slučaju, sve ono što se rimuje sa Kurti, na bilo koji način u političkom smislu. To im je posebno blisko. Znamo iz kojih razloga. Nisu oni badava išli tamo da traže sankcije protiv sopstvenog naroda. Ali, pošto već toliko vole Evropski parlament i njegove rezolucije, dve rečenice vrlo zanimljive da podelim sa vama. Slušajte ovo, ovo je iz izveštaja jednog, veoma važnog. Velike probleme sa kojima se suočavaju mediji u Srbiji primetile su međunarodne institucije. Tako je Rezolucijom Evropskog parlamenta o procesu evropskih integracija Srbije V7-0021, usvojenom 19. januara ove godine, izražena zabrinutost zbog pokušaja vlasti da kontrolišu rad medija i skrenuta pažnja na koncentraciju vlasništva i manjak transparentnosti u vlasničkoj strukturi medija. Kad kažu ove godine, znate na koju godinu misle, na 2011. godinu. To je izveštaj iz te godine i rezolucija Evropskog parlamenta koja govori o katastrofi u medijima te godine. Pominje se i Skupština Evropske federacije novinara i njihova zajednička ocena da su tada u Srbiji novinari osiromašeni, poniženi, ućutkani i uplašeni. Time počinje jedan važan izveštaj ,zove se Izveštaj o pritiscima i kontroli medija u Srbiji, to je poznati izveštaj Verice Barać. Pošto su pomenuli razvaljenu državu, sa ovim rečima počinje taj izveštaj, a onda krenete kroz njega redom, pa da vidite šta je bila razvaljena država u to vreme, sa čuvenom preprodajom sekundi preko partije, preko bratije, preko privatnih firmi, vašeg gazde, onog glavnog mislim, ne ovog što sedi ispred vas, sa zaradama puta 10, da vidite šta je razvaljena država kada se zloupotrebljava politika, pa se posluje lepo i masno i sa državnim institucijama i sa gradskim institucijama, čovek koji je bio gradonačelnik. To sve ovde lepo piše, sve sastavila Verica Barać. On je uzimao pare i od Skupštine grada Beograda i od gradskih sekretarijata i od svih kulturno-obrazovnih institucija u gradu Beogradu. Dakle, čovek je uzimao pare od onih koji su mu bili podređeni, kojima je šefovski komandovao. Da vidite šta je razvaljena država. Pošto ste pokušali da budete duhoviti i rekli – nekada smo imali Milunku Savić, a danas imamo Anu Brnabić. Znate šta je mnogo veća ironija danas? Na onom mestu na kom je nekada sedeo Radomir Putnik, u vaše vreme znate ko je stigao? Onaj neki Zdravko o kojem je govorila gospođa Jovanović malopre. A u klupama gde je nekada sedeo Ivo Andrić, danas ste vi. Za glavu da se uhvatite. 

STOJAN RADENOVIĆ: Zahvaljujem. Reč ima predlagač Milenko Jovanov. 

MILENKO JOVANOV: Jako je čudno i prosto neverovatno da sa takvom dozom strasti i potrebe da se kroz to preti u srpskom parlamentu neko se poziva na nove rezolucije Evropskog parlamenta. Ovo je nešto što zaista ja ne verujem da ovo zdanje pamti, da je ovo ikada iko radio, ali dobro, i to smo dočekali. Da, postoji poređenje sa ultimatumom iz 1914. godine zato što ste tražili da Vlada i svi organi javne vlasti prihvate, znači, citiram, prihvate i omoguće nesmetan rad istražne i ekspertske misije Evropske komisije i ad hok Misije Evropskog parlamenta, čiji je cilj istraga izbornih nepravilnosti na izborima 17.12.2023. godine i davanje preporuka kako da se izađe iz postojeće izborne i političke krize. Dakle, vi tražite da država Srbija ukine deo svog suvereniteta i da stranci vrše istrage u našoj zemlji. Hajde da uporedimo to sa istorijskom situacijom iz 1914. godine, gde Austrougarska traži da Srbija preduzme sudski postupak protiv saučesnika Sarajevskog atentata, koji su na srpskoj teritoriji, uz pomoć i uputstva austrougarskih organa. Austrougarska je tražila manje od onoga što traži naša opozicija danas. Austrougarska je tražila manje da se meša u stvari. Oni su hteli da daju uputstva i da daju pomoć. I mi smo rekli da su uputstva i pomoć udar na našu slobodu, suverenitet i nezavisnost, a oni traže da oni vrše istrage. Pa, to je deset puta gore, to je neuporedivo gore nego ono što je Austrougarska tražila. Sad se pitaju zašto se to spominje? Pa, zato što to radite, ali vam je malo to, nego nam pretite novim rezolucijama. Evo, da upoznam građane, pošto građani koliko to prate, koliko ne prate, ne znam, pa ću im saopštiti. Prvo, rezolucije Evropskog parlamenta apsolutno nisu obavezujuće ni za Evropsku komisiju, ni za zemlje članice EU. Znači, oni odlaze tamo, pljuju po svojoj državi, vuku za rukav evropske parlametarce da bi doneli akt koji nije obavezujući ni za koga, to je čisto pljuvanje po Srbiji iz razonode. To nema apsolutno nikakvu drugu težinu. To niko živi neće da primeni. Ali, hajde da pričamo o tome, gospodine predsedavajući, kakve su sve rezolucije donete u tom Evropskom parlamentu. Marta 2022. godine rezolucija Evropskog parlamenta kojom je SPC optužena za raspirivanje napetosti na Balkanu i označena kao uzročnik ratova. To vam je rezolucija Evropskog parlamenta gde oni traže novu rezoluciju za Srbiju. Šestog jula 2022. godine rezolucija Evropskog parlamenta o Kosovu, u kome se pet članica EU pozivaju da priznaju samoproglašenu nezavisnost Kosova, a to se traži i od Srbije. Znate li ko je lobirao za ovu rezoluciju? Pa, isti oni koji su lobirali sad za njih da se izglasa ova njihova rezolucija pljuvanja po Srbiji. Isti taj Šenak, isti taj Šider, isti ti ljudi, isti taj Rot, isti ljudi. Septembra 2022. godine Rezolucija Evropskog parlamenta u kojoj se traži da se obustave pristupni pregovori sa EU ako Srbija ne uvede sankcije Ruskoj Federaciji. To je to što oni traže dalje. Na kraju krajeva, oni su to i obećali u svom obraćanju tamo, a sa druge strane tražili ne prekidanje pristupnih pregovora, ali prestanak finansiranja kroz IPA i IPARD fondove. Dakle, direktan atak na državu Srbiju i njene građane. To nema veze sa vlašću. To nema veze ni sa jednim pojedincem na vlasti. Niko od nas ne planira da kupuje traktora preko IPARD. Neki poljoprivrednik planira, a oni kažu da se to ukine, da bi se time kaznila Srbija. Ne, da bi kaznili narod koji nije glasao za njih. Sedamnaestog januara 2023. godine Rezolucija Evropskog parlamenta kojim se poziva EU da prekine pristupne pregovore sa Srbijom zbog saradnje sa predsednikom Republike Srpske Miloradom Dodikom, i to je rezolucija Evropskog parlamenta. Maja 2023. godine Rezolucija Evropskog parlamenta o Kosovu u kojoj je ubačen amandman u kome se od vlasti u Srbiji traži detaljna istraga o stravičnom ubistvu u školi „Vladislav Ribnikar“, i to je ponovo na njihov zahtev išlo. Pazite, Rezolucija o Kosovu, a oni ubacuju ono što je njima u tom trenutku bitno. Dakle, preko mrtvih ponovo. Oktobra 2023. godine Rezolucija Evropskog parlamenta kojom se poziva EU da prekine pregovore sa Srbijom i ukinu predpristupni fondovi zbog događaja u Banjskoj. Dakle, ovo su radili njihovi lobisti bez njih, a sada su oni svojim lobistima dali novu municiju da pišu nove rezolucije, da opet udaraju po Srbiji i sad nam prete biće novih. Sad vam ja kažem nađite i mačka o čiji rep ćete te rezolucije i da okačite, jer kao što ovo nismo ispunjavali, nećemo da prekinemo saradnju sa Miloradom Dodikom, nećemo da vršimo torturu nad Srbima zbog Banjske, nećemo da se odreknemo Kosova i Metohije, nećemo da napadamo SPC, nećemo ništa da radimo sa tim vašim rezolucijama, pa napravite novu i tom istom mačku okačite o taj isti rep. Hvala. 

STOJAN RADENOVIĆ: Zahvaljujem poslaniku. Reč ima poslanica Tatjana Macura. 

TATJANA MACURA: Zahvaljujem predsedavajući. Poštovane građanke i građani, poštovane koleginice i kolege narodni poslanici, još jednom uvaženi predsedavajući, najpre želim da vam čestitam dolazak proleća, jer to znači, između ostalog, da će nam dani biti duži i da ćemo imati više Sunca, da ćemo biti raspoloženiji i da ćemo sigurno kvalitetnije i bolje koristiti naše vreme za nastupajuću kampanju za beogradske izbore, za kampanju koja se tradicionalno vodi od vrata do vrata, za kontakte sa građanima na teritoriji Grada Beograda, a onda i za kontakte sa građanima neposredno, dakle, na teritoriji čitave Srbije. Danas želim da iskoristim priliku da podsetim naše građanke da je danas Nacionalni dan prevencije raka dojke i da sve one koji danas gledaju uživo ovaj program uputim na to da svoje najbliže žene, drage sestre, prijateljice, kume upute na to da urade preventivne preglede kojima će moći da se zaštite od eventualnih posledica raka dojke. Takođe, želim da podsetim da se to radi jednom godišnje, dakle redovni ginekološki pregledi. Znam da ovo možda zvuči banalno, ali znam i koliko je važno i zato mi jeste važno da u direktnom prenosu o ovome govorim danas. Jednom godišnje ginekološki redovan pregled, jednom godišnje ultrazvučni pregled dojki i jednom ili dva puta, odnosno jednom ili u dve godine da se odradi mamograf. Da ovim ženskim tonom nastavim, ja sam primetila u ova tri dana rasprave o budućoj predsednici Narodne skupštine da svi pomalo zaplićemo jezikom kada treba da se obratimo političarkama koje ovde sede. Mi smo ovde narodne poslanice, biramo predsednicu Narodne skupštine koja je nekada bila ministarka, nekada je bila i još uvek jeste predsednica Vlade u tehničkom mandatu. Bilo bi dobro da u budućnosti se sa puno pažnje i uvažavanja obraćamo ženama koje ovde sede, da ih ne nipodaštavamo i ne pravimo se nevešti kada treba da se obratimo nekoj od nas. Ako možemo da se svakoj kafe-kuvarici i čistačici u Domu Narodne skupštine obratimo na taj način, ne vidim nijednu prepreku da se oni koji imaju problem sa tim nauče da se političarkama u Srbiji obraćaju u ženskom rodu. Nakon ovoga, želim i vama, uvaženi predsedavajući, da se obratim i da i vas podsetim, ali i kolege narodne poslanike, da nijednog trenutka Narodna skupština nije suspendovala Zakon o zabrani diskriminacije i zato mi je jako žao što smo imali priliku da u ovih nekoliko dana, s obzirom da je ova sednica započela mnogo pre nego što je započela rasprava o izboru predsednice Narodne skupštine, da primetim da se non–stop krši ovaj zakon u pogledu vaših godina. Dakle, ovde se vama dodeljuju različite dijagnoze sa raznih strana, dovode se u pitanje vaši fizički, mentalni kapaciteti, a ja ću biti srećni ako sa 76 godina budem imala ovaj kapacitete kojima vi danas raspolažete i vodite ovu sednicu. Takođe, ja sam neko ko pripada srednjoj generaciji i jako mi je drago, da ne bude zabune, što vidim puno mladih lica sa jedne i sa druge strane, ali isto tako, na bazi barem tog iskustva koji imam kao jedna mlada osoba, ne mogu da zanemarim važnost iskustva koje donose stariji narodni poslanici koji ovde dele klupe za sa nama, a pre svega zbog toga što vi nosite taj jedan pomirljiv ton upravo na bazi dugogodišnjeg iskustva, pružajući ruku svakome da uđe u dijalog. Ja bih volela da podsetim i narodne poslanike da ne kršimo Zakon o zabrani diskriminacije, a kršen je ovoliko puta. Ja sam samo ovaj primer, na bazi toga koliko je puta prekršen zbog vaših godina, iskoristila kao priliku da podsetim sve narodne poslanike, bez obzira u kojim klupama sede. Budući mandat predsednice Narodne skupštine obeležiće nekoliko važnih tema, a ja ću pokušati da svedem na tri za koje mislim da će, makar na početku, biti veoma važne. Prva je dijalog koji se vodi na relaciji između Beograda i Prištine i ne sumnjam u to da će cipele u kojima će sedeti, mesto na kojem će sediti gospođa Brnabić biti izuzetno teške i komplikovane i da će je taj zadatak, posebno što je i sama bila uključena u mnoge dijaloge koji su prethodili njenom budućem radu prilikom zasedanja, koji su prethodili njenom budućem radu, dakle, dovesti u jednu nezavidnu poziciju. Zato danas ne mogu da se ne setim, kao neko ko je sigurno nedvosmisleno građanske orijentacije, neko ko možda nema dovoljno jaku ili jasno izražena nacionalna osećanja ili makar ih ne iskazuje na onaj način kako je to široko društveno prihvatljivo… Dakle, želim da kažem da mi je strašno teško i žao što sam mogla da primetim da čak i parlamentarne političke organizacije nisu se na pravi način osvrnule na žrtve Martovskog pogroma koji se dogodio 2004. godine. Prvo, zato što se radi o jednoj godišnjici koja je okrugla. Znate, specifično je da se obeležavaju te okrugle godišnjice na jedan poseban način i ja sam tragom, da vidim kako je i na koji način svaka politička organizacija, bila ona u parlamentu ili van parlamenta, pokušala da vidim na koji način su se osvrnuli na ono što se dogodilo 2004. godine i moram da kažem da se gotovo ni jedna nije sa dužnom pažnjom i pijetetom prema žrtvama osvrnula na ono što se dogodilo pre 20 godina. Ja ću sada iskoristiti podatke da zbog građana Republike Srbije podsetim kakve su to žrtve bile na prostoru Kosova 2004. godine. Podatke koje ću pročitati, jer ih ne znam napamet možete pronaći na sajtu Fonda za humanitarno pravo tako da pozivam i one narodne poslanike koji su zaboravili da se ovim povodom oglase… 

ALEKSANDAR JOVANOVIĆ: Niko nije zaboravio, nemoj da izvrćeš.

TATJANA MACURA: akle, one koji su možda zaboravili da se ovim povodom oglase, a verujte da sam u pravu, jer sam analizirala naloge. Naravno, oni građani koji to žele da isprate to mogu da vide. Na jednom sam čak našla vremensku prognozu, ali nisam našla nikakvo izjašnjavanje na ovu temu. Dakle, 50 do 60 hiljada kosovskih Albanaca je tada podiglo, praktično, ustanak protiv Srba i nealbanskog stanovništva na prostoru Kosova, 23 osobe su izgubile život, 950 osoba je povređeno, oko 4.000 ljudi je raseljeno, a oko hiljadu kuća, crkava i manastira je oskrnavljeno, spaljeno ili uništeno. Ja zaista mislim da smo u martu mesecu koji je veoma važan, emotivno važan za građane Srbije, bez obzira kakve su političke orijentacije, morali da se sa dužnom pažnjom osvrnemo na ova dešavanja. Takođe, želim da iskoristim priliku da vas sve pozovem da pročitate niz koji se nalazi na nekadašnjoj platformi „Tvitera“, a današnjoj „IKS“ koji je napisao Dragiša Mijačić. On koordinira u Nacionalnom konventu. Zaduženim za Poglavlje 35. Podelio je prosto jedno neposredno iskustvo izbeglih žena sa Kosova i bilo bi dobro da možda građani Srbije, da sad ne trošim vreme svih vas, da pročitaju taj niz i prosto razumeju koliko su razmere, da kažem, tog pogroma zaista velike. Dozvolite mi molim vas da na ovoj temi takođe citiram i muftiju Beogradske islamske zajednice, Mustafu Jusufspahića koji je na istoj društvenoj mreži podelio svoje misli na ovu temu: „Svakog 17. i 18. marta mene srce zaboli, jer neko je tada 2004. godine đavola bodrio i kuće božije palio i rušio a neko Boga branio.“ Ja mu se zahvaljujem jer neke reči od pojedinih ljudi zaista imaju mnogo veću težinu, čak i od naših reči. Ovo je zaista, on svake godine na pravi način se osvrne na ove događaje, tako da ja mu se u ime i svoje lično, a i nadam se u ime čitavog parlamenta zahvaljujem. Kada je u pitanju druga tema koja će obeležiti početak rada nove predsednice Narodne skupštine, to je upravo ova tema sa kojom smo malopre završili jedan deo diskusije. Radi se o Rezoluciji Evropskog parlamenta. Malopre sam rekla da sigurno, a sigurno makar u ovim redovima, dakle gde danas sedim, dakle nema osobe koja je građanskija i liberalnija u pogledu mnogih političkih tema, pa tako i u pogledu odnosa Srbije prema EU. Međutim, i kada sam sedela kao narodna poslanica sa one strane tamo, dakle moj poslanički klub koji sam vrlo uspešno vodila imao je jedan princip, koga se i dan danas držim. Dakle, naše političke razmirice u granicama naše zemlje su sasvim nešto drugo u odnosu na to kako mi predstavljamo našu državu kada napustimo granice naše države. Tako da je za mene kao nekoga ko pomno prati rad, posebno građanski orijentisanih političkih organizacija, sramotno ono što smo mi imali prilike da doživimo, to vukljanje za rukave i sve ono, da kažem, neprimereno što je bilo a dešava se i danas, nažalost, dakle kada je u pitanju Rezolucija Evropskog parlamenta koja je nedavno doneta. Dakle, ovo nije ni prva a verovatno ni poslednja rezolucija Evropskog parlamenta, međutim ova je specifična upravo po tome zbog načina na koji je ona doneta Nikada se čini mi se to nije desilo da se ovoliko lobira, praktično iz granica jedne države da tako izgleda jedna rezolucija Evropskog parlamenta. Šta je trebalo da bude poenta te same rezolucije? Ona je trebala, ako sam dobro razumela kolege koji su na tome insistirale, da izazove međunarodnu istragu. Ja moram da kažem, evo kao neko ko od kada su završeni izbori kao nestranačka ličnost, dakle sedim sa strane i gledam šta se sve dešava… Slobodno se smejte, nije uopšte nikakav problem. Dakle, ne mogu a da ne primetim sledeće. Dakle, kako mislite da bilo ko shvati ozbiljno insistiranje na međunarodnoj istrazi ukoliko prihvatate da su izbori u Srbiji na republičkom nivou dovoljno dobri da prihvatite mandate i da ne sedite ovde sa nama, a sa druge strane ne prihvatate rezultate beogradskih izbora tvrdeći da su izbori samo na jednom nivou pokradeni? Dakle, izbori su se održavali u isto vreme i na istom mestu sa istim članovima biračkih odbora. Dakle, nikome ne možete da objasnite, ni građanima u Srbiji, a posebno ne van granica naše zemlje kako je ova mozgalica praktično trebala da proizvede to, a to je da se dogodi međunarodna istraga. I ja bih volela da se ona dogodi iz prostog razloga što smo i tokom ove rasprave imali prilike da čujemo da se ta navodna migracija u tolikom broju koja je navodno dovela do tolike velike i nepravedne razlike na beogradskim izborima, dešavalo i ranije upravo menjanje prebivališta od strane ljudi koji i danas sede u ovom parlamentu. Za predsednicu Narodne skupštine će svakako biti izazov i da održi dijalog u Narodnoj skupštini i van nje, naravno, ali ne sumnjam da će to uspeti da uradi iz prostog razloga što ima jedno bogato iskustvo u posredovanju u međustranačkom dijalogu, kako na nivou parlamenta, odnosno kada je on vođen ovde u parlamentu bez posredovanja ljudi koji dolaze iz Evropskog parlamenta, tako i na onom drugom koloseku koji je vođen uz prisustvo evroparlamentaraca. Ja moram samo još jednu stvar da kažem. I tada smo imali, nažalost, iako je ruka bila pružena, dakle sedela sam na strani opozicije, mnogi ljudi koji ovde sede učestvovali su u tom dijalogu zajedno sa mnom, zajedno i sa ovim ljudima koji sede sa ove moje leve strane, dakle veoma često je taj prostor za dijalog, za razgovor, za donošenje političkih rešenja kojima bi se rešila politička kriza u Srbiji bio vrlo nevešto, moram da kažem, iskorišćen za jeftine političke poene. Na te se dijaloge dolazilo veoma često i to će vam sigurno reći čak i članovi one opozicije koji sede i sada u parlamentu da bi se sa njih teatralno odlazilo. Ja se iskreno nadam da se takva greška neće ponoviti i ja se iskreno nadam da ovaj parlament ima snage i ima kapaciteta da sa onim ljudima koje su građani birali da ih ovde predstavljaju dovede do političkih rešenja da se reši politička kriza na jedan, da kažem, miran i dobronameran način. Treća tema koja je možda za mene najemotivnija, a po prirodi jesam emotivna što se može videti da mi drhti glas i ruke, dakle jeste nasilje u društvu. Mislim da će ako ove dve teme nisu bile dovoljno jake kao izazov za predsednicu Narodne skupštine, ali i za sve kolege koji sede sa leve i sa desne moje strane, dakle verujem da će sprečavanje nasilja u društvu biti možda i najveći izazov i za parlament i za buduću Vladu i za sve nas, bez obzira gde se politički nalazimo. Meni je žao što smo doživeli to da se majska tragedija koja je obeležila živote svih nas, a ne mogu da na neki način razdvajam ljude sa decom ili bez dece, da me neko pogrešno ne shvati, ali verujem da je posebno pogodila ljude koji imaju decu i posebno one koji imaju decu tog uzrasta kojeg su nastradala deca iz „Ribnikara“ ili iz okoline Mladenovca. Dakle, zloupotreba politička jedne takve tragedije je za mene bila besprizorna. Zaista sam u svašta mogla da poverujem, ali u tako nešto do kraja nisam mogla što je rezultiralo na kraju lošijim, odnosno gorim izbornim rezultatom nego što je to bio rezultat na prethodnim republičkim izborima. Nadam se u susret maju i obeležavanju majske tragedije koja je zaista duboko potresla sve građane Srbije, bez obzira gde se mi nalazimo na strani političkog spektra, nadam se da ona neće biti zloupotrebljena za jeftine političke poene. Tim pre što je to bio povod da se formira koalicija koja nosi naziv „Srbija protiv nasilja“, a koja je u međuvremenu zaboravila praktično na tu temu i bavila se svim drugim, stavljajući akcenat isključivo na sebe, a ne na to kako će i u kakvom društvu da žive naša deca. Podsetiću vas, ovo je jedinstven slučaj u Evropi bio i u svetu verovatno, da školski drugar udari na svoje školske drugare na tako brutalan način da će ostati verovatno zacementirano u svim našim srcima i životima i nas i naše dece. Jako mi je žao što je bila zloupotrebljena na taj način, nadam se da se to neće ponoviti, a da ćemo svi izvući tu pouku iz onoga što se desilo, da možemo da menjamo naše ponašanje kako nam se to nikada ne bi dogodilo i kako bi smo nešto naučili iz onih događaja koji su za nama. Sada bih da kažem nešto o Ani Brnabić, znala sam da će biti reakcija. Dakle, moja specifična pozicija kada želim da govorim o tome zašto želim da podržim da Ana Brnabić bude predsednica Narodne skupštine. Zato što sam u svojim cipelama, dakle u različitim nekim okolnostima imala priliku da što javno, a što na različitim sastancima i u prilikama koje su takođe bile javno prikazane, dakle sarađujem sa gospođom Brnabić i da dovedemo do određenih pozitivnih rešenja koja jesu u interesu građana Srbije. Ja vas podsećam da samo zbog njih sedimo ovde i ni zbog koga drugog. Dakle, moj prvi susret sa gospođom Brnabić, možda ona to i ne zna ili možda ne može da napravi takvu vrstu retrospektive bio je kada se usvajao takozvani Zakon o nestalim bebama. Dakle, bio je to problematičan jedan zakon. Svi znaju koji su sedeli tada u parlamentu. Razna udruženja roditelja koji traže svoju nestalu decu, obraćali su se narodnim poslanicima, sedeli su zajedno osa nama u našim kancelarijama očekujući da se dogodi određena izmena zakona. Ona je upravo sedeći ove u danu koji je bio namenjen poslaničkim pitanjima pitala kako može da se popravi taj zakon. Organizovan je sastanak u Vladi Republike Srbije. Sastanku sam prisustvovala ne samo ja kao narodna poslanica, prisustvovali su i ugledni pravnici, čini mi se, Nikola Kovačević, Danilo Ćurćić, predstavnici JUKOM-a itd. i doneta je jedna velika i važna izmena koja je uticala na to da roditelji koji traže svoju nestalu decu budu zadovoljni. S obzirom da je to bio jedan javni susret, dakle, svako može danas da vrati snimak i da pogleda kako je to izgledalo i na bazi toga da zaključi da je moguće voditi dijalog čak i sa ljudima sa kojima se u određenim momentima politički ne slažete. Druge pozitivne stvari koje bih rekla o gospođi Brnabić jeste njena efikasnost koja se odnosi na saradnju sa onim osobama koje u tom trenutku nisu članovi Narodne skupštine, pa po prirodi, da kažem, obaveze koju mi imamo kao predstavnici zakonodavne vlasti imamo prema Vladi Republike Srbije. Dakle, u nekoliko navrata sam zatražila intervenciju tadašnje predsednice Vlade da pomogne u rešavanju velikih problema, za mene velikih, jer su određene teme kojima se bavim, ali one znate nemaju tako veliki obuhvat i ona je mogla u bilo kom trenutku da kaže - hvala primili smo vaše obaveštenje, premili smo vaš predlog, super je to što sada želite da sarađujete, mislimo da je konstruktivan, doći će trenutak da se ovo izmeni. Mogla je, jer bi to bilo takođe politički korisno za nju. Međutim, ona je učinila sve što je u njenoj moći da delegira određene ljude, da se pozabave, da se određeni problemi reše. Dakle, iako nije imala krupnu političku korist od onoga što je trebalo da učini, ona je to uprkos tome učinila, što znači da je stavila javni interes ispred svoje stranke koju je vodila u to vreme, ali i ispred celokupnog imidža Vlade. Koliko je to, da kažem, u momentima bilo izazovno jeste i zato što je pomogla da se određena odluka Ustavnog suda na bolji način primeni nego što je i sam Ustavni sud rekao da ta odluka treba da se primeni. Ta odluka Ustavnog suda odnosi se na prava roditelja dece sa invaliditetom da ostvare pravo na naknadu koja im je bila uskraćena nažalost pogrešnom odredbom Zakona o finansijskoj podršci porodici sa decom. Posao je bio obiman. Uključio je apsolutno sve centre za socijalni rad u Srbiji. Uključio je rad najmanje dva ministarstva, Ministarstvo za rad i Ministarstvo za brigu o porodici i nas naravno kao predstavnike nevladinih organizacija, ali je Vlada donela poseban zaključak da učini da se odluka Ustavnog suda primeni još bolje nego što je i sam Ustavni sud rekao da treba da se primeni. Jeste, moguće je, obraćali smo se Ustavnom sudu. Ustavni sud je sam rekao da ne želi da dodatno pojašnjava odluku, jer je mogao to da uradi, ali je Vlada Republike Srbije donela odluku da napravi zaključak, poseban zaključak Vlade, koji će upotpuniti nedovoljno dobro napisanu odluku Ustavnog suda. Ja se u ime i roditelja koji imaju decu sa invaliditetom, ali i u ime svih onih drugih koji su imali koristi od pojedinih odluka Vlade Republike Srbije zaista od srca zahvaljujem dosadašnjoj predsednici Vlade Republike Srbije, a budućoj predsednici Narodne skupštine i u tom duhu se zaista nadam da će voditi naredni saziv parlamenta. Bilo bi dobro i ja se nadam da će to tako i biti da se u ovom mandatu formira jedna kvalitetna ženska parlamentarna mreža kao neformalno telo koje će se mnogim od ovih pitanja, o kojima sam ja danas govorila, dakle, baviti. Postoje teme koje su u ovom trenutku goruće i o kojima, ja mislim, može parlament da pomogne da se podigne svest, ako ništa drugo, o važnosti određenih tema, kao što je važnost imunizacije, akušersko nasilje, nasilje u porodici. Dakle, to su sve teme za koje sam sigurna da jednako okupljaju sve žene u ovom parlamentu i za koje sam sigurna da ne postoji ni trunka dileme da imamo zajednički interes. Iskreno se nadam, draga gospođo Brnabić, da ćete uspešno voditi parlament, da će biti pružena ruka do kraja onako kao što ste i najavili prema predstavnicima i vlasti i opozicije i daćete u tom maniru pokazati da postoji mogućnost da ovaj parlament zaista na pravi način oslikava i volju građana Republike Srbije, ali isto tako da pokaže da je moguće pokazati jednu novu politiku kulturu. Dozvolite mi da završim samo jednom opaskom i nadam se da mi nećete zameriti. Jedna od opaski i predsednice Maje Gojković kada je vodila parlament bila je zbog lapsusa koji je tada napravio jedan poslanik iz redova SNS – Ana je tu. 

STOJAN RADENOVIĆ: Hvala vam poslanice. Sadržajno i jako inspirativno i nadajmo se da se to ostvari. Reč ima poslanik Milija Miletić. 

MILIJA MILETIĆ: Zahvaljujem se. Predsedavajući, uvažene kolege poslanici, građani Srbije, ja sam Milija Miletić i dolazim iz Svrljiga. To je najlepša opština u Srbiji koja se nalazi pored grada Niša, a to je najlepši grad u Srbiji. Inače sam izabran sa liste Aleksandar Vučić – Srbija ne sme da stane, a predstavljam Ujedinjenu seljačku stranku. Uvaženi predsedavajući, poštovane kolege, evo ja ću kao narodni poslanik i predsednik Ujedinjene seljačke stranke podržati našeg kandidata, dosadašnju predsednicu Vlade, a sada kandidata za predsednicu Skupštine Srbije, Anu Brnabić i reći ću nekoliko argumenata zbog kojih ću glasati. Na prvom mestu kao predsednica Vlade radila je najbolji način i pokazala se da je veliki borac. Ovde govorimo o nekim rezolucijama EU. Treba da govorimo o Rezoluciji 1244 Saveta bezbednosti. Da li to neko poštuje? Mi moramo poštovati sve ono što smo nasledili. Srpski nacionalni interesi jesu da se sačuvaju naše granice, da sačuvamo naša sela, da sačuvamo sve ono što je kod nas u Srbiji. Jedna od bitnih stvari za mene jeste da zajedno sa našom budućom predsednicom Skupštine, Anom Brnabić, zajedno sa njom radimo za donošenje zakona kojima ćemo pomoći i pospešiti razvoj nerazvijenih područja, pomoći našim ženama koje žive na selu. Evo današnjeg dana možemo govoriti na koji način tim našim ženama na selu možemo obezbediti bolje uslove života, kako obezbediti bolje uslove života za našu decu koja žive na selu. Jedna od bitnih stvari jeste akcenat da zajedno sa našom Anom Brnabić, sa predsednicom Skupštine budućom, radimo na tome da se donesu zakoni. Ja ću inicirati nekoliko zakona koji se tiču života naših ljudi koji žive u malim područjima kao što je Svrljig, Bela Palanka, Gadžin Han. Jedan od razloga jeste što ću glasati Anu Brnabić zato što deo njenog srca jeste, njena majka je iz Babušnice, to je za mene veliki plus, zato što ona oseća probleme naših ljudi. Poštovane kolege, uvaženi poslanici, još jednom, ovde se nalazimo u hramu demokratije, ovde možemo govoriti o svemu, o svim problemima. Tu moramo govoriti i glasno i tiho, ali bitno je da se čujemo. Nije bitno ako se neko dere i kaže neke stvari, možda i uvredljive, ali jeste bitno da to naši ljudi čuju. Ja govorim jezikom, dijalekt možda mi nije baš kako treba po padežima, ali jedna stvar jeste sigurna, mene moji ljudi koji žive u Svrljigu, koji žive na jugoistoku Srbije razumeju. Još jednom velika podrška razvoju jugoistoka Srbije, razvoju Niša kao motora, pokretača jugoistoka Srbije, ali još bitnija stvar jeste da podržimo male sredine, male opštine, a to ćemo svi zajedno raditi kada izaberemo našeg kandidata za predsednika Skupštine, a to je Ana Brnabić. Gospođo Ana, ja ću za vas glasati i mi svi podržaćemo vas, a zajedno ćemo raditi u interesu da radimo za svakog čoveka, za svako dete, za svaku ženu koja živi i u Svrljigu, u malim sredinama, u našim selima i u celoj Srbiji. Hvala još jednom. 

STOJAN RADENOVIĆ: Reč ima narodni poslanik Robert Kozma. 

ALEKSANDAR JOVANOVIĆ: Došlo je do greške.

STOJAN RADENOVIĆ: Izvinjavamo se, došlo je do greške, permutovali smo. Narodni poslanik Robert Kozma. Izvolite. 

ROBERT KOZMA: Hvala vam, predsedavajući. Ne mogu a da nemam utisak da je prethodnoj govornici za obnovu njene političke i profesionalne karijere ipak bila potrebna partijska knjižica SNS, toj govornici to ipak ide na čast. Predsedavajući, vi ste na početku govorili da treba da se držimo nekih činjenica, a onda ste vašim partijskim kolegama i koleginicama dozvolili da izvrću činjenice i realnost, kao da su u ovu Skupštinu došli onim letećim automobilima iz promotivnih spotova SNS. Tako je kandidatkinja za predsednicu Skupštine uspela danima i mesecima da brani neodbranjivo da nisu pokrali izbore, a ceo svet je video da su pokrali izbore, svi su videli da su počinili niz krivičnih dela pre i tokom izbora i da su zloupotrebljavali medije, i da su zloupotrebljavali javne resurse, i da su vršili funkcionersku kampanju i da su onda i nakon toga još prekrajali birački spisak, brisali određene građane, a građane iz drugih gradova dovodili u Beograd kako bi pokrali izbore. To su radili i svi su to videli. Onda je prekjuče kandidatkinja rekla da kada se radi o njihovim aktivistima koji idu sa izvodom iz biračkog spiska i kucaju ljudima na vrata, da se tu radi o kampanji od vrata do vrata. Ne, hajde da vratimo na činjenice. Kada imate izvod iz biračkog spiska u rukama, vi činite krivično delo. Kada imate spisak stanara, vi činite krivično delo, to nije kampanja od vrata do vrata. Kampanja od vrata do vrata je ono što radimo mi iz Zeleno-levog fronta, kada sa osmehom kucamo građanima na vrata, da se upoznamo, da predstavimo naš program, da čujemo kako možemo da rešimo njihove probleme, a ne kada vi činite krivična dela, tako što imate izvod iz biračkog spiska i onda to koristite kako bi ucenjivali građane. Ono što je još jedna činjenica jeste da je kandidatkinja za predsednicu Skupštine zaslužila Oskara za glavnu ulogu za pretvaranje Srbije u društvo sa najvećim ekonomskim nejednakostima, u društvo sa najvećom inflacijom cena, a pogotovo cena hrane u Evropi i pretvaranjem Srbije u društvo sa izrazito skupim stanovima, gotovo nepriuštivim stanovanjem. Činjenice je da, na primer, 80% građana ne može samostalno da kupi ili da iznajmi stan na tržištu nekretnina. Činjenica je da sve češće čujete komentare građana da kada uđu u prodavnicu osećaju se kao da im radi taksimetar, što se duže zadrže, to je skuplje. Često čujete te komentare – uđem na minut u prodavnicu i ode mi 1.000 dinara. To je politika koju je sprovodila Vlada Ane Brnabić i sada bi da je postave ovde za predsednicu Narodne skupštine. To govori o još jednoj činjenici, da među 100 predstavnika vladajuće većine, pogotovo iz njihove partije, očigledno misle da nema nikoga kadrog i sposobnog da bude predsednik Skupštine, pa premijerku biraju za predsednicu Skupštine. Moram da kažem jednu stvar, ja se slažem sa time, među vama nema kadrih za predsednika i predsednicu Skupštine. Vi ste oni koji loše zakone izglasavate na zvonce, ne pitajući se kako to srozava život građanima Srbije. Hvala vam. 

STOJAN RADENOVIĆ: Zahvaljujem poslaniku. Reč ima predlagač Milenko Jovanov. Izvolite. 

MILENKO JOVANOV: Dakle, ponovo nam drže predavanja o fantomskim biračima oni koji samo treba da se okrenu preko svog desnog ramena i da vide fantomskog birača. Dovoljno je da samo jedan blagi pogled preko desnog ramena i vide uživo fantomskog birača, koji je od Vranja došao do Beograda i sad glasa u Beogradu i sad je kandidat iz Beograda, a ne više iz Vranja. Ponovo nam pretite rezolucijama Evropskog parlamenta i sad se ponovo nalazite u inostranstvu, evo da građani znaju, dakle lideri te koalicije, te grupacije, nalaze se u Beču, dakle tamo traže podršku za mešanje u unutrašnje stvari Srbije i sve ovo što rade ovde, sav haos koji prave u Skupštini, na ulicama, u institucijama, gde god mogu, rade da bi poslali poruku ka spolja da je ovde situacija takva da mora da dođe neko spolja da zavede red. To je cela ideja njihovog ponašanja, i ovde u prethodna dva dana i danas i sutra i svaki drugi dan. Dakle, napraviti što veći haos, kako bismo došli u situaciju da neko od njih kaže – aman, ljudi, evo vidite da ovde ništa ne funkcioniše, mora neko da dođe da uvede red. To što će oni od sebe da prave to što prave, rekao je kolega na početku šta su, ja nemam šta da dodam. Dakle, to jedna stvar, ali druga stvar – ovo je cilj. Ponovo rezolucija Evropskog parlamenta, evo još jedna koju sam propustio. Dakle, u Rezoluciji Evropskog parlamenta od 19. oktobra 2023. godine traži se da se Srbija uzdrži od bilo kakvih akcija koje mogu da ugroze ili omalovaže ustavni poredak, pod znacima navoda, republike Kosovo, izražava se žaljenje što je Srbija nastavila kampanju otpriznavanja Kosova. Zanimljiva rezolucija za jednu izdajničku vlast u Beogradu, jel tako, koja očigledno radi na tome da ugrozi ili omalovaži ustavni poredak republike Kosovo i nastavlja kampanju otpriznavanja Kosova. Prema tome, jasno vam je sa kim su se oni uhvatili, jer i ovu rezoluciju su izlobirali isti oni sa kojima su oni dogovarali ovu njihovu rezoluciju i ovu drugu kojom nam prete. Što se Beča tiče, pošto nam pričaju o tome, batinaši, kriminalci, krivično delo, spisak stanara, uđeš u zgradu vidiš spisak stanara, ali hajde nema veze. Šta oni ne mogu da shvate? Oni ne mogu da shvate da stranka koja ima 700.000 članova ima svoje spiskove i da sa tim spiskovima idemo da razgovaramo sa narodom. Dakle, ti naši članovi imaju članove porodica, pa se i oni dodaju na spisak itd, e tako se vodi kampanja od vrata do vrata, ali šta oni znaju, šta ima veze. Pričaju da su to spiskovi stanara. Zašto? Da bi mogli da rade i prave ta građanska hapšenja, kako su to nazvali, kako bi sutra došli verovatno i do tih nekih građanskih vešanja ili šta već misle da rade. Ono što je zanimljivo, u Beču se pojavio i izvesni Dragutin Milošević, poznat ljudima u Gornjem Milanovcu, odnosno muž je osobe koja je bila u Beču, poznat po tome što je pretukao sugrađanina i stavio mu pištolj u usta. Još jedan borac protiv nasilja iz Srbije protiv nasilja. Takođe se tvrdi da je zelenaš, izvršilac više krivičnih dela, nošenje i promet oružja i eksplozivnih materija. E, to su vam ti borci protiv naselja, koji su sad otišli u Beč da traže novu podršku. Od koga? Pa od onih istih Bečlija koji su im davali podršku do sada, da idu sa novom rezolucijom, da traže ne znam ni ja šta. Dakle, ja vam ponovo kažem, da citiram najzad, danas u Beču tražimo međunarodnu istragu o izbornoj krađi i nezavisnu reviziju biračkog spiska. Dakle, međunarodnu istragu. Oni ne traže istragu državnih organa Srbije, oni traže strance da dođu ovde da vrše istrage. I ponovo kažem, to je više od onoga što je Austrougarska tražila 1914. godine, kada je htela da daje savete i da nadgleda šta rade naši organi. Oni kažu – ne, naši organi u stranu, stranci to da rade. I na kraju da vam kažem, da shvatite, pošto vidim da i po društvenim mrežama i na svaki drugi način i u vašim medijima to nikako da uklavirite – leks specijalis možete da dobijete kad nađete 126 mandata poslanika koji će to da vam izglasaju. Ovde nećete naći nijednog, jer kao što je rekao Vladimir Đukanović – pre ćemo ruke odseći nego za to glasati. Znači, na to zaboravite. 

BORISLAV NOVAKOVIĆ: Imaš li neki drugi citat?

MILENKO JOVANOV: Može Marks? 

BORISLAV NOVAKOVIĆ: Može Marks.

MILENKO JOVANOV: Hajde onda ti Marksa. Najgluplji citat bi bio kad bi samo rekao – Borislav Novaković, ali dobro. U svakom slučaju, dakle, leh specijalis vam izglasati nećemo. Tačka. Prelaznu Vladu, sa dva ministarstva, to ćete imati prilike da čujete sada kada u narednim nedeljama, da li će biti nedelja, dve, tri ili četiri, svejedno, dođe mandatar i predloži sastav te Vlade. Ako budete čuli nekoga od vas da je u toj Vladi, onda ćete videti da li ćete imati većinu da to izglasate. Ali, ja nešto imam neki osećaj da nekome ne pada na pamet da bilo kome od vas da mesto ministra policije, ni ministra državne uprave i lokalne samouprave. Tako da i na to možete da zaboravite. Ni leh specijalis, ni prelazna Vlada, ništa. Eventualno šta možete da dobijete i da uradite to je da trčite kod ovih vaših u Evropski parlament, pa da donesu novu rezoluciju u kojoj piše da je država Srbija obavezna da izglasa Vladu u kome dva mandata pripadaju opozicionim strankama, pošto to ne postoji nigde na kugli zemaljskoj, eto to. E, sada onda da vidimo samo još da nađu poslanike koje će to da izglasaju, pošto ovi poslanici ovde i dalje misle da i ta rezolucija može da završi na istom onom repu, istog onog mačka kao i sve ove druge. Hvala. 

STOJAN RADENOVIĆ: Zahvaljujem poslaniče. Dajem reč poslaniku Zoranu Sandiću. 

ZORAN SANDIĆ: Hvala predsedavajući. Poštovane kolege poslanici, poštovani građani Republike Srbije, profesore Radenoviću, niste dobro vodili ovu sednicu. Poštujem vaše godine, cenim i poštujem vašu biografiju, ali niste imali iste aršine za poslanike vladajuće većine i za poslanike opozicije. Žao mi je što ste u tim godinama podlegli pod uticaj mašinerije SNS-a, iskreno mi je žao. Mislim kada se vi saberete da ćete videti gde ste grešili. Međutim, tema je Ana Brnabić. Šta je to što preporučuju Anu Brnabić da bude kandidat za ovaj visoki dom, za predsednika Skupštine? „Mitros“, austrijska firma „Berlinger“ napustila Srbiju, dobila od države šest miliona evra. Svi radnici ostali bez posla, „Berteks“, turska kompanija dobila milione iz budžeta, napustila Srbiju, svi radnici ostali bez posla, „Geoks“, fabrika obuće u Vranju, 1.200 radnika ostalo bez posla, milioni evra naših para iz budžeta. Drago mi je što se smejete gospođo Brnabić, to su pare moje, svih nas i svih građana Srbije, ovo što čitam je ozbiljna stvar i ne znam šta je toliko smešno? Ali, imaćete posle prilike da mi replicirate. Jurina fabrika u Nišu, 200 radnika ostalo bez posla, milioni iz budžeta i tako mogu u nedogled. Pogrešna ekonomska politika, subvencije 93,5% ukupnih subvencija za privredu ide stranim kompanijama, a domaću privredu i domaću poljoprivredu ste zapostavili. Ali ima jedna firma koja nije otišla iz Srbije, to je ASEKO, firma ASEKO gde je vaš brat bio direktor, koja je dobila šest miliona evra iz budžeta, para od građana Republike Srbije, plus dva miliona od Elektroprivrede Srbije, one iste Elektroprivrede gde je Grčić doveo na rub propasti. Pogrešna koncepcija razvoja ekonomije i privrede. To se vidi po sadašnjoj inflaciji, po troškovima života, po osnovnim životnim namirnicama, jednako građani jako teško žive. Toga morate biti svesni. To je vaša odgovornost, kao premijera od 2017. godine. Poljoprivreda, srpska poljoprivreda je na kolenima, poljoprivrednik je toliko osiromašen da ne zna kako da uđe sada u ovu prolećnu setvu. Reći ću vam samo podatak Republičkog zavoda za statistiku, period desetogodišnji, od 2012. do 2022. godine. Goveda – 18,2% manje, svinja 28,1% manje, živine 12,1% manje, koza – 31% manje za 10 godina. Ovo su rezultati, ovu se egzaktni podaci Republičkog zavoda i ovo taj rezultat vaše vlade i vas kao predsednika Vlade vezano za poljoprivredu, a ako uzmemo i činjenicu da se dva do tri posto samo navodnjava u Srbiji, tu ništa niste uradili, a vidimo kako idu klimatske promene. Da li vas sve ovo kvalifikuje da pređete na mesto predsednika Skupštine? Takođe, gospođo Brnabić vaš nastup i ovde kada ste bili gost u Narodnoj skupštini i na vašim režimskim medijima, na „Pinku“, „Hepiju“, TV „Prvoj“, su puni mržnje, puni nepristojnog rečnika, rečnika kakvog ne priliči ni u kafani. Prosto, kao pristojan čovek neću da vas citiram šta ste vi sve bili izgovarali. Da li vas to kvalifikuje da vodite Narodnu skupštinu? Vaši govori su prepuni i uglavnom se odnose na veštačku inteligenciju, leteći automobili, digitalizacija. Hajde sa tih letećih automobila siđite malo u realnost. Hajde sagledajte realne potrebe građana Republike Srbije. Vi ste bili u Zrenjaninu 2018. godine, 26. juna i tada ste izjavili u Zrenjaninu 2019. godine da ćete iz budžeta, odnosno iz budžetskih rezervi pomoći završetak fabrike vode i onda kažete – očekujemo da Zrenjanin dobije zdravu pijaću vodu između 10. i 20. jula 2019. godine. Sada je 2024. godina, građani Zrenjanina i dalje nemaju zdravu pijaću vodu, ne samo Zrenjanin, nego ceo srednji Banat, severni Banat i južni Banat negde do Plandišta. Zato predlažem još jednom, ako imate sluha da me čujete, vi i buduća vlada, jedino rešenje za snabdevanje zdravom pijaćom vodom celog Banata je regionalni vodovod. Jedino ispravno, dugoročno i trajno rešenje, a sve ovo ostalo vidimo ne daje rezultat, a građani Zrenjanina i dalje plaćaju vodu kao da je ispravna, a u stvari je tehnička, a kupuju flaširanu vodu. Možete li vi kao premijer ove države da zamislite čoveka od 70 godina, u rukama da nosi pet litara, penje se na treći sprat. Naravno, da ne možete, vi to ne vidite, a ja to vidim svaki dan, a pričate nama o letećim automobilima. Eto, dokle je došla Srbija. Vezano za Kosovo i Metohiju, juče vam, je Miloš Jovanović sve rekao. Vidimo sad svi mediji ga onako provlače kroz blato, salva neistina i uvreda zato što vam je rekao istinu. Vidite, izdaja jeste, pa jeste. Vi kažete nije, mi kažemo jeste i to debela, velika izdaja. Istorija će pisati, istorija je najbolja učiteljica života, za deset, dvadeset godina udžbenici će pisati ko je dao Telekom, ko je dao EPS, ko je dao institucije, ko je dao pravosuđe, ko je dao tablice. To će pisati istorija, od toga ne možemo pobeći ni ja, ni vi iz Vlade, a nećete bogami ni vi. A kako se brani to nacionalni interes? Slušajte me sada građani Republike Srbije, pažljivo. Izjavljuje Ana Brnabić 2018. godine, 19. jun, za „Dojče vele“, pa kaže, gospođa Brnabić – Kosovo je bilo Srbija, tačka, sada moramo naći kompromis, nikada neće biti kompromisa ako insistiramo da je Kosovo Srbija, to ne bi bio kompromis. Rekla je Ana Brnabić za „Dojče vele“. Ima tačno datum, tačno isečak iz novina, gospođo Brnabić dostaviću vam, vidim da klimate glavom. Ne možete pobeći od ovoga, ovo su činjenice, vi ste tražili činjenice. Sve što sam rekao su činjenice, sve. Samo se nadam da ćete kada budete vodili ovaj visoki dom imati bar malo sluha zato što društvo u Srbiji je debelo podeljeno i vi snosite odgovornost samo što se ne tuku ljudi na ulicama zbog politike i to nije dobro, nije dobro za nikoga. Krenulo je od Zrenjanina kada ste nas okružili sa 80 ljudi i vrištali na nas, pa je bilo isti dan Kikinda, pa Ruma i tako dalje. Ja osuđujem, vi niste osudili to u Kikindi što je gospodin iz vaše poslaničke grupe rekao da je neko pisao na vratima. Osuđujem i to, a kada je neko od vas osudio to divljaštvo što se desilo u Zrenjaninu, Kikindi, Rumi i tako dalje. Kupovina glasova. U mojoj zgradi, sprat ispod mene, 15 prijavljenih. Na mom biračkom mestu glasalo 55 ljudi koji nisu iz Zrenjanina. Činjenica, bila je policija, zapisala, nikom ništa, nema institucija. I, sada hoćete da idemo na izbore. Eno, SUP u Zrenjaninu pet dana pun po sto ljudi, prijavljuju se ljudi iz Loznice i Valjeva da glasaju u Zrenjaninu. E, pa gospodo, neće moći ili ćete promeniti biračke spiskove ili izbora neće biti. Hvala lepo. 

STOJAN RADENOVIĆ: Hvala poslaniče. Reč ima poslanik, dr Vladimir Orlić. 

VLADIMIR ORLIĆ: Opet svašta čusmo, ali sve, apsolutno sve samo je značajno bolje nego u vaše vreme, koju god hoćete temu. Poljoprivreda samo četiri puta veći budžet sada, samo četiri puta. Radna mesta o kojima ste pričali, znate koliko ima novootvorenih u prethodnih nekoliko godina? Pet stotina pedeset hiljada novih radnih mesta, za toliko više nego u vaše vreme, kada je, da podsetim i to ne samo četiri puta bio manji budžet za poljoprivredu nego je bilo normalno za mandata jedne vlade pola miliona ljudi ostane bez posla i nikakve brige i baš vas je mnogo zanimalo kako se zovu firme i da li su domaće ili strane. Apsolutno nikakve nisu te ljude zaposlile. Zašto? Jer vas je bilo baš briga. Smeta veštačka inteligencija, smetaju nove tehnologije, ne samo zato što možda o tome neko ovde ne zna mnogo, nego ne razume da će upravo to da obezbedi još novih radnih mesta i to ne bilo kakvih, nego onih najboljih, najbolje plaćenih. Šta je loše u tome da to Srbija ima? Ili će biti da je problem od poljoprivrede do veštačke inteligencije po svim temama. Problem je sve što je dobro u Srbiji danas, zato što je danas, zato što će ljudi uvek da ga vežu sa pravom i razlogom za politiku Aleksandra Vučića, ime predsednika Srbije. Onda ćete sve što je dobro za Srbiju danas vi da shvatate kao svoj lični poraz, jer se pokazuje. Sve je to po jedan novi dokaz da ništa od toga, pod jedan umeli niste, pod dva da vas je za bilo šta od toga bilo baš briga. Vodu u Banatu vi uveli, pa mi ukinuli. Da li je tako bilo? Ili neće biti da je bilo tako. Nego ono što vam takođe nije palo na pamet da pipnete bilo kada. Sada radi neko ko ume i kome je stalo. Čuli se uostalom gde će to da se vidi već ove godine. Da se ljudi tuku. Što ste tukli? Što ste se zaletali ovde u predsednika Srbije? Pre svega vi i vaša poslanička grupa. Niste jedini. Ovi što su vam sada koalicioni partneri. Da vidite kako ste zajedno sa njima lepo divljali, skakali po klupama ovde, duvali po trojica u istu vuvuzelu, skidali kravate da se obračunate. Da ne pričate šta ste radili na ulici od Starog dvora pa nadalje. Dakle, ne sviđa vam se atmosfera agresije u društvu. Odlično. Nemojte da je stvarate. Jer ko su siledžije, ko su nasilnici jedini? Zna se ko. Uvek bili i ostali. Vi koji ste tamo zajedno. Na kraju, kada kažete Kosovo i Metohija. Sve što ste mogli, apsolutno sve, dali ste i prodali, počevši od „Slobode“ koju ste dali Kurtiju, braći Mazreku i teroristima UČK, preko onoga što ste radili 2004. godine i sramno ćutali i još se vadili. To je ovaj vaš junak juče što je druge nazivao izdajnicima u ovoj sali, pravdao rečima, pa nećete valjda da šaljem tenkove, nemojte to da očekujete od mene. Pa se onako bedno ponašali kada je došlo do proglašenja jednostrane nezavisnosti, zajedno rekli – baš nas briga za to, nego dajte stranci, pomerite to samo malo, da nama prođu izbori, da mi uhvatimo fotelje svoje, pa opet da trpamo u džepove, a posle neka ide i Kosovo i Metohija i šta god hoćete. I uhvatili se pod ruku, koji su sve ono što vi niste stigli, gledali kako da prodaju i unovče u međuvremenu i na Kosovu i Metohiji, ali ako hoćete i na bilo kom drugom mestu u Srbiji. Tako da, kao što ste rekli – videće istorija sve. Istorija će da zapamti i ovo vreme, kao ono doba kada je Aleksandar Vučić umeo da kaže u lice svakome, i kancelaru Nemačke i predsedniku Francuske. Kad smo kod toga „orevuar“ još jednom za vas. Kosovo i Metohija je Srbija, bilo i ostaće dok se mi pitamo. Rekao svima ono što vi nikada niste smeli da zucnete ni u četiri zida. Borio se hrabro i obedila njegova politika da 28 država sveta, više, danas bude na našoj strani. Šta ste vi uradili, kako će vas istorija da pamti i po čemu, osim po bednom kukavičluku i ovom nasilju koje smo već utvrdili? 

STOJAN RADENOVIĆ: Hvala lepo poslaniče Orliću. Reč ima predlagač Milenko Jovanov. 

MILENKO JOVANOV: Prvo što se tiče tih plata i zaposlenih. Fond plata je danas 24 milijarde, bio 5,6 milijardi, dakle u neko drugo vreme. Prema tome to pokazuje koliko je ljudi zaposleno itd. Pošto ste iz Zrenjanina znate i sami koliko je ljudi zaposleno i koliko se u Zrenjaninu mnogo radi i grade stanovi. Pošto se grade stanovi, znači da ima ko da ih kupi. Najbolje da se ne gradi ništa. Sada druga stvar koja mi je važna. Izvolite Novakoviću. 

BORISLAV NOVAKOVIĆ: Fabrika vode.

MILENKO JOVANOV: Ponovo vičete. Fabrika vode će biti, rekao sam pre koji dan, niste slušali, niste bili u sali. I u Kikindi i u Zrenjaninu. Gospodine Novakoviću da li ćemo mi odgovarati ili nećemo, to će odlučiti sudski organi, a vi ste već odgovarali. 

BORISLAV NOVAKOVIĆ: Niste odgovarali, lažete sve vreme.

MILENKO JOVANOV: I nagodili se sa sudijom za prekršaje da izbegnete krivičnu odgovornost. Nemojte da se mešate, razgovaram sa čovekom koji nema veze sa ovim što vi dobacujete. Ako je to tako kao što vi govorite, čemu onda Rezolucija Evropskog parlamenta od oktobra, da se Srbija uzdrži od bilo kakvih akcija koje mogu da ugroze ili omalovaže ustavni poredak republike Kosovo. Zašto je to Kurti tražio od svojih stranih sponzora, ako već sve radimo njemu na korist? Da li vam to ima logike? Odakle Rezolucija Evropskog parlamenta o Kosovu i Metohiji kojom se pet članica EU da priznaju samoproglašenu nezavisnost Kosova, a i od Srbije se to traži? Što traže od nas kada smo to već uradili? Da li vam to ima logike? Pričali ste vi ovde u ovoj sali, ne vi lično, vaša grupa, kako evo sada, zato što ste prihvatili francusko-nemački plan, sutra će Španija, Grčka, Slovačka, Rumunija, Kipar priznati nezavisnost Kosova, kao posledicu vaše izdaje, sada će svi da priznaju Kosovo. Ko je priznao u međuvremenu? Niko. Da li vi vidite da to što pričate činjenice ne dokazuju, ali nema, to jednostavno nije bitno. Najzad i time da završim izlaganje, jako oštro sudite, kažete, izdaja je, i dokazaće istorija da je izdaja, a kako biste sudili onima koji su kompletan i vojni i policijski vrh ove zemlje isporučili Haškom tribunalu? Jel to za vas izdaja ili nije izdaja? Jeste, ili nije, možemo da razgovaramo, ali ne sa vama Tomaševiću, jer vi tada ko zna gde ste bili, a kad bude došlo vreme pitaću i vas o nekim drugim stvarima. Pitaću, recimo, kako se zapošljava na pumpama u Osijeku, itd? Dakle, da vidimo da je to izdaja ili nije? Ne može da se meri, znači isporučite sve generale koji su branili Kosovo, politički vrh zemlje, date argumente svim neprijateljima ove zemlje i kažete da to ne može da se meri, jer eto, ne znam ni ja šta. Izvinite, meni je to i te kako merljivo. Ja ne tražim i ne kažem da treba da se izjasnite, ja vas samo molim da istim aršinima merite, pa ako je izdaja jedno, onda je izdaja i drugo, ili nema izdaje ni tamo ni vamo, ili ono jeste, a ovo nije, al dajte više da rasčistimo šta je olako, lepite etikete. Za mene je izdaja to što nas pozivate u rat, protiv NATO pakta, jer tražite proglašenje okupacije, KiM. To je ulazak u rat. Pogledajte sada ovo, pogledajte gospodine Radenoviću, molim vas, koje je to licemerje, ja kažem – proglasićete okupaciju, to znači rat. Jel vam logično to? Ako imate okupaciju dela svoje zemlje, onda se vi borite protiv te okupacije. Dakle, kao što su oni tražili deklaraciju o okupaciji, šta će vam deklaracija? Tačka 1. okupirani deo teritorije, tačka 2. naređuje se vojsci da taj deo oslobodi. To je kraj. Treće, stupa na snagu odmah. Dakle, tako izgleda akt o okupaciji. Ali, oni kažu, ne ne, nećemo mi da ratujemo, mi samo hoćemo da objavimo da je okupacija, da mi kažemo kako mi brinemo zapravo za KiM, nas inače baš briga, ali evo pošto smo mi veliki Srbi, vi ste svi izdajnici, mi smo patriote, mi ćemo da proglasimo okupaciju i onda prekrstite ruke i vidite šta će da se desi, da vam Vučić to rešava. Jel tako, to je isto pitanje. Hajde, saberite se više i odlučite više šta hoćete, hoćete da proglasite okupaciju pa da ratujemo ili nećete da proglasimo okupaciju ili hoćete samo da proglasite okupaciju kao „smokvin list“, i to je to. Kipar, kakve veze ima Kipar, kako možete da poredite te dve stvari, jel vi mislite, još jedna genijalna stvar, za njih su Kipar i Srbija u potpuno istoj geopolitičkoj poziciji, potpuno ista geopolitička pozicija Kipra i Srbije, oni misle to tako, povučete znak jednakosti i to tako važi, malo je više drugačije, malo bi dobili po glavi da to uradimo, ali baš vas briga, svi imate rezervne zemlje, pa biste otišli u njih, a mi da stradamo. Prema odgovorna politika mora da se nastavi i u narednom periodu, odgovorna politika koja će voditi računa o svim građanima Srbije, jer to su oni koji će sutra da vam kukaju kako nije bilo mleka od 2,8% mlečne masti, već samo od 1,5% ili 3,2%, ali se zato busaju u patriotske grudi, mi ćemo ovo, mi ćemo ono, proglasite da bismo proglasili. Okupacija, eto tako da se to tako zove, kakve veze ima što nije. Ponovo kažem, šta ste rekli juče, to je za mene skandal nad skandalima, to nikada niko u ovoj Skupštini nije izjavio što je rekao vaš predsednik, dakle – zašto tada nije proglašena okupacija, kada je to tražio Sinod SPC, odnosno Sveti Arhijerejski Sabor SPC, a on dobacuje – nije bilo nezavisno. Za nas nije bilo nezavisno ni tada, a nije ni danas, i zato neće biti proglašenja okupacije, nego ćemo da se borimo kako znamo i umemo i u narednom periodu. 

STOJAN RADENOVIĆ: Zahvaljujem se poslaniku Jovanovu. Dajem reč poslaniku Aleksandru Markoviću. 

ZORAN SANDIĆ: Replika! 

STOJAN RADENOVIĆ: Odlučio sam da prekinemo replike. Imam pravo na to, ja predsedavam, jer to nema kraja. Ima vremena kada budu te diskusije, kada bude novi predsednik. Dozvolite mi da budem, eto, nenormalan. Idemo dalje. Dajem reč poslaniku Aleksandru Markoviću. 

ALEKSANDAR MARKOVIĆ: Molim vas, predsedavajući, da mi vratite vreme zbog ovih kolega. Dame i gospodo narodni poslanici, treći je dan kako traje sednica na kojoj raspravljamo o izboru predsednika Narodne skupštine i svašta smo čuli za ova tri dana od kolega koji sede preko puta mene. Govorili su sve što im padne na pamet, i bukvalno sve što im padne na pamet, pa smo gledali razne performanse, slušali razne besmislice, sijaset nekakvih optužbi, gomilu starih, bezbroj puta do sada recikliranih laži, a samo nismo čuli jednu jedinu konkretnu zamerku, ne daj bože argument, zašto Ana Brnabić ne bi trebala da bude izabrana za predsednika Narodne skupštine. Na svaku laž, predsedavajući, dobili ste odgovor, adekvatan odgovor, baš onakav odgovor kakav ste zaslužili. Tako će biti tokom celog saziva i bolje će biti da se naviknete na to. Što pre se naviknete na to, to bolje po vas. Nije vam ovo gostovanje na N1 ili Novoj, pa da 24 sata dnevno, sedam dana u nedelji, vodite kampanju protiv Aleksandra Vučića, Ane Brnabić, članova Vlade Srbije, bilo koga od nas iz SNS i gde je dozvoljeno da bukvalno sve što vam padne na pamet iznosite do mile volje. Dakle, to da vam mi budemo džak za udaranje i da možete kad vam padne na pamet i šta vam padne na pamet da iznosite ovde protiv nas a da na to ne bude odgovora sa ove strane, na to možete da zaboravite. Predsedavajući, što se nas iz SNS tiče, odnosno izborne liste "Srbija ne sme da stane", mi nemamo nikakvu dilemu. Kao apsolutni pobednici na izborima održanim 17. decembra, na izborima koji su bili demokratski, fer, pošteni i slobodni, danas izlazimo sa najjačim kandidatom za predsednika Narodne skupštine, Anom Brnabić i očekujemo da će ona biti izabrana sa apsolutnom većinom glasova narodnih poslanika. Naravno, predsedavajući, postoje i oni koji neće glasati za Anu Brnabić. Za Anu Brnabić neće glasati oni koji su spremni da putuju po svetu, da odu u svaki kutak kugle zemaljske ne bi li opanjkavali svoju zemlju, ne bi li bacali drvlje i kamenje na sopstvene građane i na sopstveni narod i na sopstvenu državu. Za Anu Brnabić, predsedavajući, neće glasati ni oni, a ako mene pitate, bolje je da ne glasaju, kojima je važnije mišljenje Viole fon Kramon ili bilo kog drugog šiptarskog lobiste od mišljenja sopstvenog građana. Za Anu Brnabić neće glasati ni oni koji pod plaštom borbe protiv nasilja svakodnevno sprovode najogoljenije nasilje nad političkim neistomišljenicima i uporno generišu atmosferu nasilja u društvu. Dakle, svakog dana, svuda i na svakom mestu. Za Anu Brnabić neće glasati ni ovi, tobože, sa desnog političkog spektra, tobože velike patriote, konzervativci, nacionalisti, a koji su sada direktno u savezu sa najliberalnijim građanskim opcijama i time ko zna koji put svedočimo ovde jednom apsurdu, ali rekao bih i velikom licemerju, da oni koji sebe nazivaju velikim patriotama, velikim borcima za Kosovo i Metohiju, zaštitnicima tobože srpskih nacionalnih, zaštitnicima tradicionalnih vrednosti itd. danas šetaju ruku pod ruku sa onima koji bi momentalno predali Kosovo i Metohiju, koji bi momentalno uveli sankcije Ruskoj Federaciji i koji bi momentalno se odrekli Republike Srpske. Dakle, veoma je kratak put, predsedavajući, primetićete, od jednog nacionaliste, od jednog konzervativca, ravnogorca čak, monarhiste itd. pa do Žena u crnom. Iz svega toga se jasno vidi da u celoj toj grupaciji koja sebe naziva opozicijom i ovima levoliberalnim ili građanskim, kako oni sebe vole da nazivaju, ali i ovim lažnim desničarima, da tu nema ni politike, ni programa, ni ideje, ni platforme, već ih je spojila jedna jedina zajednička stvar koju imaju svi oni zajedno, dakle, jedini zajednički imenitelj, a to je mržnja prema Aleksandru Vučiću i Srpskoj naprednoj stranci. Prema tome, izuzetno je važno da u ovim naročito složenim okolnostima u kojima se kao zemlja nalazimo nastavimo da vodimo mudru i odgovornu politiku, politiku koju je zacrtao predsednik države Aleksandar Vučić, a to je politika očuvanja mira i stabilnosti, ali i zaštite ključnih srpskih nacionalnih interesa, da čuvamo našu slobodu i nezavisnost, samostalnost u donošenju odluka, da jačamo našu vojsku i odbrambene kapacitete naše zemlje, jer upravo je jaka i snažna vojska garant očuvanja mira i stabilnosti u regionu, ali i garant zaštite našeg naroda na Kosovu i Metohiji. Baš u tom kontekstu, za sam kraj, predsedavajući, treba posmatrati izbor Ane Brnabić za predsednika Narodne skupštine, jer smo sigurni da će svim kapacitetom pružiti punu podršku politici Aleksandra Vučića. Zahvaljujem. 

STOJAN RADENOVIĆ: Reč ima poslanica Slavica Radovanović. Izvolite. 

SLAVICA RADOVANOVIĆ: Zahvaljujem, predsedavajući. Danas smo svašta čuli, ali najmanje, kao i juče, o tački dnevnog reda, pa evo, da se vratimo na temu. Po Ustavu Republike Srbije, predsednik Narodne skupštine je druga funkcija po važnosti u zemlji. Na tu osobu se ugledaju svi građani. Na tu osobu se ugledaju i poistovećuju mnogi funkcioneri, mnogi poslodavci, policajci i mnogi ostali političari. Ana Brnabić je bila premijerka sedam godina. Može se reći možda i najviše do sada, ali šta je to uradila Ana Brnabić za sedam godina? Branila je svoje ministre i to ministre iako su okoreli u korupciji i kriminalu. Umesto da ih izbaci iz svog kabineta, ona ih je promovisala, sa papira čitala ono što su joj oni poturali, a jedna od tih ministarki je rekla u svoje vreme da je ministarska funkcija džuboks za pravljenje para i gospođa Brnabić je dozvoljavala da se sve te stvari događaju i da se ministri bogate na jedan vrlo nelegalan način. Ja bih sada iskoristila priliku, pošto se stalno priča kako je nešto urađeno i kako je dobro, a ne priča se ono što se krije od građana, pa bih pitala gospođu premijerku u tehničkoj Vladi - zašto drži u tajnosti i zašto ne obavesti parlament i građane Srbije da su promenjeni delovi Zakona o potvrđivanju Ugovora koji je usvojen u ovom domu 10. novembra 2022. godine, a odnosi se na Ugovor o kreditu koji je bio namenjen za uklanjanje Starog železničkog mosta na Savi? Zašto nam ne objavi da je bez ikakvog tendera, bez ikakvog razloga promenjena kineska firma koja treba da izvodi te radove i zašto ne kaže građanima kako se njihov novac troši na penale, jer se ti radovi i dalje nisu preduzeli i dalje se ništa po tom pitanju ne radi, jer nije dostavljena tražena dokumentacija? Sva ta dokumenta ste potpisali vi kao premijer Srbije. Možda i ne znate? Naravno da ne znate, jer kakav biste vi premijer bili bez političke moći u skladu sa ustavnom ulogom šefa izvršne vlasti, jer vaša jedina retorika koju imate je hvalisanje Aleksandra Vučića i jedina tema koju imate i o kojoj pričate. Postali ste najbolji premijer Aleksandra Vučića. Ono što vam ipak moram odati priznanje a to je da ste toliko usavršili vaš govor da neistinu pretvorite u istinu, da laž pretvorite u istinu i da neuspeh pretvorite u uspeh i to radite svih ovih sedam godina. Narod zato treba da zna kakve ste štetne ugovore kao predsednica potpisivali i šta ste uradili. Zašto ne objasnite, gospođo premijerka, građanima da ste podigli kredit i da je Srbija digla kredite od kineskih firmi, kažete, za investicije, da Srbija čuva pare? Pa, ti krediti nisu poklon, ti krediti su obaveza i jaram oko vrata ne nama, nego našoj deci. Ko zna koliko će godina naša deca morati da vraćaju dugove i da plaćaju ono što ste vi predstavili kao dobro? Ovde nam pokazujete raznorazne grafikone i stubiće. Da, oni nisu rast plata, nego je to rast i porast našeg životnog standarda i ono što manje možemo da kupimo. Ostaćete upamćeni kao premijerka u čijoj Vladi je prisluškivan predsednik. Evo ga Oskar. Stranci su ga otkrili, niste ga otkrili vi. Zato ste izmislili aferu prisluškivanja. Onda, šta možemo da očekujemo u nastavku vaše vladavine ovom zemljom kada su vaša dela kao premijerke za sedam godina na funkciji jedno veliko ništa? 

STOJAN RADENOVIĆ: Zahvaljujem poslanici. Reč ima Pavle Grbović. Izvolite. 

PAVLE GRBOVIĆ: Zahvaljujem, predsedavajući. Poštovani profesore Radenoviću, moram da priznam da ste uneli malo duha u vođenje ove sednice i da neke vaše opaske jesu bile duhovite, bile su proizvod vaših dobrih namera. Nekada ste i vešto glumili neveštost, ali uspeli ste malo da unesete duhovitosti, uspeli ste malo da relaksirate atmosferu u nekim situacijama. Ono što niste uspeli jeste nešto što je bila mnogo važnija vaša misija, a to je da unesete više dostojanstva u rad Narodne skupštine. Zbog toga danas, baš kao i svih onih godina i decenija tokom kojih su radikali tvorili većinu u ovom Domu, Narodna skupština deluje kao pokvarena vremenska mašina koja je potpuno izopštena od realnosti u kojoj se predstavnici vladajuće većine ponovo obračunavaju sa opozicionom poslanicima, u kojoj posle 30 godina i više od 30 godina kontinuiranih neuspeha i nebrojeno velikih i brojnih i bolnih dokaza fatalnosti te politike vladajuća većina misli da je vrhunac političke mudrosti i političke veštine da sprovodi prebrojavanje patriotskih krvnih zrnaca predstavnika opozicije, da sprovodi istragu o tome ko je patriota a ko je izdajnik, ko je strani plaćenik i ko je neprijatelj države i naroda. Ta politika koja je sprovedena u Srbiji, odnosno koja je ustanovljena pre više od 30 godina tim perverznim ukrštanjem Šešeljevske i Miloševićevske ideologije ostavlja brojne posledice. Takva politika i takva doktrina zahteva i brojne žrtve, žrtve onih koji su bili zavedeni tom politikom i koji su bili spremni da u njoj učestvuju, ali pre svega žrtvovanje onih koji su se takvoj politici svih ovih godina i decenija suprotstavljali. Kažu ljudi da je zlo uvek isto, a isto je i sa radikalima. Isti Vučić, isti Šešelj, isti Miloševićevi sledbenici samo sada pojačani nekim novim snagama, poput „Zavetnika“. Nedostaje im samo novi otac nacije i novi memorandum, ali koliko vidimo to je u pripremi, a koliko čujemo u pripremi je i njihov Gazimestan. Zakazali su veliki Vaskršnji sabor za 5. i 6. maj. Kako to samo pretenciozno zvuči? Ali, ajde što je pretenciozno, to je, gospodo, i neukusno. Vaskrs je praznik koji građani treba da provedu sa svojim porodicama a ne da ih šetate i trpate po autobusima da idu da kliču vašim zabludama i da učestvuju u vašoj vitomaniji. Nije ni to najstrašnije, najstrašnije je, gospodo, to što vi taj sabor zakazujete dan i dva nakon što će desetine porodica u Srbiji obeležiti godišnjicu ubistva njihovih najmilijih, dan i dva nakon što će stotine hiljada i milioni ljudi u Srbiji obeležiti godišnjicu najvećih tragedija koje su zadesile ovo društvo. Prošle godine ste im se smejali, tim ljudima koji su bili na ulicama. Organizovali ste kontra komemoracije. Ove godine pokušavate te događaje da preklopite vašim naprednjačkim vašarom. To je jedino što vi umete da radite u ovoj zemlji, da od svega napravite vašar. To ste isto uradili i od ove sednice Skupštine, praveći od nje vašar u toj meri da kada bi neko ko nije upućen slušao šta ste pričali prethodnih dana stekao bi utisak da se ovde bira novi car Lazar ili Miloš Obilić, a ne predsednik, odnosno predsednica Skupštine. Tome ste, gospođo Brnabić, pravljenju vašara, doprineli i vi lično vašim besmislenih repliciranjem, beskonačnim, vašim mahanjem papirima i fotografijama i skrinšotovima. To je vaša odgovornost. Ovo nije Skupština stranke, ovo je Narodna skupština. Niste vi, gospođo Brnabić, kandidatkinja za predsednicu, odnosno šeficu poslaničke grupe, vi ste kandidatkinja za predsednicu Narodne skupštine svih narodnih poslanika. Zato jedino što vi treba da odgovorite danas i poslanicima i javnosti jeste da li ste spremni i da li ste sposobni da sav svoj lični i politički integritet i kapacitet uložite kako bi ovaj dom ponovo postao mesto dijaloga, a ne mesto mržnje, da li ste spremni da povučete prvi korak u prevazilaženju, a ne u još dubljem kopanju rovova u kome se nalazi naše društvo, i ne samo da kažete da jeste, već da to suštinski i uradite. Da li ste spremni da istog dana kada budete izabrani za predsednicu Narodne skupštine, ne nekad u budućnosti, ne jedan dan od ponedeljka, da istog tog dana vi inicirate formiranje jednog izvršnog tela za sprovođenje izbora, u kome bi pored predsednika vlasti bili i predstavnici parlamentarne opozicije i civilnog sektora, kako bismo konačno imali fer i slobodne izbore, kako ne bi ti izbori služili kao još jedan način da se produbi politička i društvena kriza u Srbiji? Vi to, gospođo Brnabić, morate da uradite, ne kao čin vaše milosti, već kao čin vaše političke obaveze, jer na ovoj strani ovde ne sede vaši lični neprijatelji, kako ih vi posmatrate, ovde sede ljudi koji su predstavnici više od milion i sto hiljada građana koji su im dali svoje glasove, onih milion i sto hiljada ljudi u Srbiji koji znaju da su decembarski izbori bili pokradeni, onih milion i sto hiljada ljudi koji znaju da će i naredni izbori biti pokradeni na isti način, u istoj meri ukoliko samo vi budete učestvovali u organizaciji tih istih izbora. Vi ne smete da ignorišete postojanje tih ljudi. Možete o nama, meni, bilo kome ovde privatno da mislite šta god hoćete, vi možete da nas ne volite, da nas smatrate glupima, da nas smatrate nedoraslima, da nas smatrate izdajnicima ili da budem malo nepristojniji, podguznim muvama ili govnarima, kao što ste izgovarali i za šta treba da se izvinite, ne nama, nego javnosti, ali vi kao predsednica parlamenta ne smete da ignorišete više od milion građana i njihove opravdane sumnje i njihove opravdane zahteve. Zato vas ja sada pozivam da ukoliko i dalje tvrdite da su prethodni izbori bili toliko fer i slobodni i pošteni, najdemokratskiji, najotvoreniji u istoriji civilizacije, pa onda se tako i ponašajte, pa hajde otvorite vrata opoziciji i civilnom sektoru, otvorite biračke spiskove, dajte da vidimo šta tu piše, dajte da vidimo kako su se menjali, ne da vidimo samo da li smo mi lično upisani u njih, nego ko se i kako selio, kako smo došli do situacije da ljudi žive u trafo stanicama ili na adresama koje počinju sa nulom. Ako ste zaista sve radili pošteno, pa što biste se toga plašili? Ovako se ponašate kao ljudi koji su uhvaćeni u nečemu što je nečasno i koji su svesni činjenice koje je svesna i Evropa i svet, a to je da izbori u Srbiji nisu bili fer i slobodni. Pitanje za vas – da li imate hrabrosti, da li imate iskustva i da li imate integriteta da tu situaciju konačno promenite? Zahvaljujem. 

STOJAN RADENOVIĆ: Zahvaljujem. Poštovani poslanici, da vam pročitam obaveštenje o produženju današnjeg rada. Poštovani narodni poslanici, saglasno članu 27. i članu 87. st. 2. i 3. Poslovnika Narodne skupštine, obaveštavam vas da ćemo danas raditi i posle 18.00 časova zbog potrebe da Narodna skupština što pre donese akte iz dnevnog reda ove sednice. Idemo dalje. Reč ima narodni poslanik Radoslav Milojičić, povreda Poslovnika. 

RADOSLAV MILOJIČIĆ: Hvala. Reklamiram član 107. da je govornik na sednici Narodne skupštine obavezan da poštuje dostojanstvo Narodne skupštine, i to nije ispoštovano kada je prethodni govornik govorio nešto više od pet minuta. Kaže prethodni govornik da ovde sede nečiji sledbenici. Ja ne znam, poštovani građani, ko su čiji sledbenici ovde u Skupštini Srbije, ali sam siguran da ćete se vi frapirati kada čujete čiji je on sledbenik i koga on sluša. Petar Miletić, predsednik izvršnog odbora stranke čiji je predsednik prethodni govornik, je bio savetnik Aljbina Kurtija do decembra prošle godine. Aljbin Kurti nam je poslao čoveka, svog savetnika, da podriva političke temelje ove države, da unosi nemir i da izaziva građanski rat. Oni o tome ne govore. Njima ne smeta da neko ko je savetnik Aljbina Kurtija bude predsednik izvršnog odbora. Zaista mislim da ste, predsedavajući, nekoliko puta u toku današnjeg dana, uz divljenje i poštovanje koje imam prema vama, morali da prekinete neke govornike. Mislim da građani Srbije ne zaslužuju da im Dragan Đilas govori o lopovluku, da ne zaslužuju da im Ponoš govori o časti i da Marinika Tepić govori o političkom poštenju. Hvala. 

STOJAN RADENOVIĆ: Hvala, poslaniče. Reč ima poslanica Snežana Paunović, povreda Poslovnika. Izvolite. 

SNEŽANA PAUNOVIĆ: Poštovani predsedavajući, reklamiram član 106. Mislim da ste bili u obavezi po dva osnova, pre svega, kao predsedavajući, a onda i kao profesor, da prekinete prethodnog govornika zato što se, osim što se govorilo o nečemu što nije tačka dnevnog reda, govorilo o nečemu što je istorijska tekovina srpskog naroda, o Gazimestanu. Mogli ste sa pozicije nekoga ko to pamti i, sigurna sam, učestvovao je kao jedan patriota da objasnite prethodnom govorniku, koji ima pravo da to ne pamti i o tome ništa ne zna, da Gazimestan nije bio ništa drugo do mogućnost da se po prvi put u istoriji Srbi na Kosovu i Metohiji osećaju kao Srbi. I ako se ponovi, okupljanje Srba zarad nacionalnog interesa i očuvanja nacionalnog identiteta, to nije nikakav jeres. Drugo, otac nacije, citiram prethodnog govornika, nije Srbima potreban otac nacije, ali nam je potreban lider koji je dovoljno patriota, koji nije neko ko će zarad sitne vlasti slušati direktive sa bilo koje strane, kojim neće upravljati bilo kakvi svetski moćnici uprkos njihovim ambicijama. Ako se to sad zove otac nacije i ako je u tom kontekstu to bio i Slobodan Milošević, onda mu se nema na čemu zameriti. Ne mislim da ste namerno propustili da opomenete ili profesorski edukujete mog kolegu koji je govorio pre mene, ali vas molim da svaki naredni put kada se ovako važne teme poput Gazimestana i Vidovdana i okupljanja, one su već istorijske, to jedna ozbiljna distanca, kada se neki ljudi koji to ne pamte to dotaknu, onda im pomozite bar dok predsedavate, profesorski, da razumeju o čemu tačno govore. Hvala vam i ne želim da se izjasnimo o povredi Poslovnika. 

STOJAN RADENOVIĆ: Samo da dodam, to što vi kažete, opozicija, da tako kažem, radi se o onome što sam jutros govorio, mi smo na različitim stazama. Voleo bih da Ana Brnabić uspe u tome. Međutim, ako su te dve staze nesaglasne, nekompatibilne, biće uvek lutanja i neslaganja. Mi smo svi građani jedne zemlje. O tome je i Dostojevski pisao sredinom 19. veka. To je deo Srbije kojoj nedostaje državotvornost. Ona naša glavna staza koja je odavno utemeljena i koje se mi pridržavamo, moram da pomenem i gospodina Arnoa… Postoje ljudi iz drugih kultura koji prelaze u našu stazu. U 20. veku to je bio Arčibald Rajs itd. Predsednik Putin je pre neki dan kada je pobedio rekao sledeće – mi možemo da imamo ljude koji se ne slažu, ali kada je u pitanju država, tu moramo svi oko toga da se slažemo. U tome je suštinska razlika. Između opozicije koja je meni draga, nemam ništa protiv njih, a znate zašto? Ja razumem kojoj stazi pripadaju. Međutim, ta staza nije utemeljena i teško da će oni dogurati u budućnosti, izbledeće ta staza. Ova staza je vekovima utemeljena. Znate, moram da kažem da nije sada bitno što su ljudi na toj stazi. Jeste Aleksandar Vučić, ali pre njega su bili despot Stefan Lazarević, knez Miloš, tu je bio car Lazar itd. Mi moramo to da razumemo. Pazite. Ja sam odavno razumeo tu stazu. Naši sunarodnici druge vere i opredeljenja iz Srbije, iz BiH, oni su na istoj toj stazi. Žao mi je bio bih srećan kada bi oni to prihvatili. Međutim, nemoguće je to da prihvate zato što kolektivni zapad je jedna staza, jednostavno takva, to je idolopoklonstvo naših ljudi, nekih, koji u zapadu… To je ta elita. Proglas. Pazite, nisu ljudi iz Proglasa krivi. Ja nemam ništa protiv njih. Oni su meni dragi, ali oni pripadaju toj stazi van utemeljenja, i to je nepopravljivo, verujte mi. Izvinjavam se što sam vam oduzeo vreme. Reč ima Ana Brnabić, replika. 

ANA BRNABIĆ: Hvala. Hajde samo da ponovim činjenice u vezi sa izbornim procesom. Pet hiljada i sedamsto posmatrača. Najviše ikada u poređenju sa bilo kojim izborima u Srbiji. Najviše ikada. Preko 2.500 posmatrača CRTA. Oko 500 međunarodnih posmatrača, 150 hiljada članova biračkih odbora. Od tih 150 hiljada članova biračkih odbora, samo 11% predstavnika liste Aleksandar Vučić - Srbija ne sme da stane. Svi zapisnici sa svih izbornih mesta potpisani. Ako kažete da su izbori pokradeni, vi kažete da su ti posmatrači i ti članovi biračkih odbora, od kojih 89% nisu bili sa liste Aleksandar Vučić - Srbija ne sme da stane, budale. Nisu valjda. Valjda nisu. Vaši su svi potpisali zapisnike, što znači da stoje iza tih zapisnika. Nije bilo neregularnosti na izborima, kaže finalni izveštaj ODIR-a. Jedinstven birački spisak postoji. Nije postojao u vreme dok su na vlasti bili svi ovi kojima sada pripadate. Nikada se nisu setili da oforme jedinstven birački spisak, a upravo da bi mogli da manipulišu na izborima. Jedinstven birački spisak danas postoji, objavljen je na sajtu Ministarstva državne uprave i lokalne samouprave. Broj birača postoji po lokalnoj samoupravi i automatski se ažurira na svaka tri meseca. Konačno, imate izveštaj ODIR-a koji sve ovo potvrđuje, ako nisu dovoljni članovi vaših biračkih odbora, posmatrači i jedinstven birački spisak koji je potpuno transparentan. Da li će biti nekih komisija. Ova zemlja ima svoje institucije. U tim institucijama, kao u svakom demokratskom društvu, učestvujete i vi i u RIK i u GIK. Ja ću sutra, nadam se, kao predsednica Narodne skupštine poštovati institucije ove zemlje. Hvala. 

STOJAN RADENOVIĆ: Reč ima predlagač Milenko Jovanov. 

MILENKO JOVANOV: Zaista mislim da je, najblaže rečeno, besramno da se ovde na bilo koji način spočitava nekome ponašanje tokom tih majskih dana od ljudi koji su prali noge ovde ispred Skupštine u lavoru, valjda, kao performans obeležavanja nečega, uz „Makarenu“ igrali ovde ispred u danima velike tuge i žalosti, a onda ste se svađali oko Anketnog odbora, ko će da ga vodi, pa ste se svađali ko će biti ovlašćeni na tim tačkama dnevnog reda, pošto je bilo četiri tačke dnevnog reda, čini mi se, ko će da bude ovlašćen za razrešenje ministra, ko će da bude ovlašćeni za Anketni odbor, ko će da bude ovlašćen za nešto treće itd. Onda ste otišli na taj Anketni odbor, pa ste se svađali ko će njime da predsedava, pa ste onda na kraju toliko zgadili svima sve, da su vas roditelji iz „Ribnikara“ zamolili da sa tim prestanete više, a onda ste napali njih i rekli da „nemaju tapiju na bol“ i vi nama sada, sa kojim pravom i kojim obrazom, držite predavanje šta smo mi, kako smo mi u prošloj godini, u ovoj godini. Kao i u prošlom mandatu, vi ćete da nam odredite da li mi nešto osećamo ili ne osećamo. Kažete – pokradeni su izbori, svi znaju. Evo još jednog paradoksa profesore, interesantnog, matematičkog, kaže – pokradeni su izbori. Milion ljudi koji su glasali za njih znaju da su pokradeni izbori, da li je tako? A onda pozovu te ljude da brane svoju izbornu volju i onda se pojavi hiljadu, dve, tri, pet ljudi. Pa kako to? Pa nije valjda da ti ljudi od milion ljudi dođe im hiljadu-dve na skup. Čekajte, biće da ti ljudi ipak misle da nisu pokradeni i da im ne veruju ni njihovi birači, jer to govore skupovi koje su sami organizovali. Dakle, da nisu u stanju da ubede čak ni one koji su glasali za njih da su izbori pokradeni. Dakle, njihovi birači kažu da nisu izbori pokradeni. Njihovi kontrolori na biračkim mestima kažu da izbori nisu pokradeni, institucije ove zemlje kažu da nisu izbori pokradeni. ODIR kaže da izbori nisu pokradeni, ali zašto oni ponavljaju? Pa zato što je alternativa, dragi moj profesore, da moraju da pričaju o sebi, da su nesposobni, da ne rade ništa, da im se politika svodi na „Tviter“, da nisu u stanju da obiđu tri sela da isprljaju cipelice i skupa odela. E, zato je problem u celoj priči, u celoj ovoj ujdurmi. Dakle, celu državu drže kao taoce da se ne bi pričalo o njihovoj nesposobnosti, nesposobnosti da naprave stranku, nesposobnosti da naprave mesne odbore, nesposobnosti da naprave gradske odobre, nesposobnosti da izađu van svojih balona, da razgovaraju sa ljudima koji im nisu istomišljenici. Oni odbijaju da shvate da je pre 12 godina ista ova Srbija, u velikoj meri isti ovi ljudi, glasala potpuno drugačije, glasala za njihove stranke, pa se razočarala, pa sad glasa za nas. Oni ne pokušavaju da dođu, da dopru do birača, da im kažu – mi imamo bolji program od ovih. Oni to ne pokušavaju. Oni te ljude vređaju, oni te ljude nazivaju „sendvičarima, botovima, stokom, krezubima, zverovima, fantomima“, to su njihovi izrazi. Onda se čude zašto ne mogu da pobede, pa evo zato ne možete da pobedite. Možete da se žalite kome god hoćete, nema toga koji će vas oktroisati, ne postoji način da vas neko mimo naroda postavi na vlast. I još jednom, nema leks specijalisa, nema prelazne Vlade. 

STOJAN RADENOVIĆ: Imam obavezu roditeljski, čisto roditeljski samo da napomenem. Znate koji je glavni dokaz da izbori nisu pokradeni? Da su oni u Evropi pokazali bilo koji dokaz, EU, ceo svet bi brujao i došle bi razne deklaracije, a oni njima nisu ništa pokazali zato što nemaju dokaze. To je suština. Evropa bi odmah, ona nama daje neke primedbe čak i kad nema razloga. Mislim to je jasno svima i njima je jasno, ali meni je žao, pazite proučavaće se to u budućnosti. To je fenomenologija jedna da jednostavno jedna opcija, ta staza jedan ne može da pobedi. E sad, da li su oni svesni da ne mogu da pobede? Možda neki jesu, neki nisu i oni sad idu, to izmišljanje, to je izmišljanje pazite. Izbori su pokradeni, pa gde su ti ljudi koji su za njih glasali da izađu na miting? Pa, svaki čovek bi se ljutio kad bi bio svestan itd. To je fenomenologija za proučavanje u budućnosti. Idemo dalje. Šaip Kamberi poslanik ima reč. Nije tu. Ima reč Dragan Jovanović. Izvolite. Nije tu. Poslanica Verica Jovanović. Izvolite 

VERICA JOVANOVIĆ: Poštovane kolege poslanici, poštovani građani, poslanička grupa „Srbija centar – Srce“ u danu za glasanje neće podržati Predlog kandidata za predsednika Skupštine. Gospođa Ana Brnabić u proteklih sedam godina bila je premijer Vlade Republike Srbije, ali po našem mišljenju samo formalno, kao što su to bili i ministri iz Vlade Republike Srbije, jer su poslušno izvršavali sva naređenja jednog čoveka i sve bitne odluke iz svih njihovih resora, donosio je upravo on. Ustavom utvrđene podele vlasti na zakonodavnu, izvršnu i sudsku, gospodo iz SNS, potpuno ste zgazili. Zaposlili ste sve državne strukture, državne institucije, od ovog doma ovde napravili cirkus, uveli medijski mrak u Srbiju, a izbornim mahinacijama potpuno obesmislili izborni proces u Srbiji. U svemu tome, aktivno je učestovala upravo gospođa Ana Brnabić. Premijerskom funkcijom gospođa se nije nešto posebno bavila, ali je zato u ovom parlamentu u prethodnom sazivu sa funkcije premijera vređala poslanike ovog doma. Koristila je svaku priliku da u medijskim nastupima, a oni su svakodnevni, da vređa opoziciju, da vređa zaposlene političare, a posebno međunarodne predstavnike koji su se usudili da kažu da je na decembarskim izborima bilo neregularnosti. Oni kažu – neragularnost, mi volimo da stvari nazovemo pravim imenom a to znači da ste pokrali izbore u decembru. U kojoj meri, vi gospodo iz SNS najbolje znate, jer ste krađu i organizovali i sprovodili upravo vi. Ne samo da je krađe bilo, nego je upravo po istom sistemu, na isti način pripremate za buduće lokalne i ponovljene beogradske izbore. Postavljam pitanje – zašto gospodo, kada ste tako jaki, kada ste tako moćni i ako vas građani Srbije hoće? Vaš predlog kandidata za predsednika Skupštine govori da ne nameravate da ništa menjate od onoga kako ste se do sada ponašali. 

STOJAN RADENOVIĆ: Poslanice, hvala vam, zbog vremena. 

VERICA MILANOVIĆ: Evo završavam. Ja bih vas zamolila da umesto što pokušavate da zamenite građane Srbije drugim nekim građanima jer ovi neće da glasaju za vas, da vratite… 

STOJAN RADENOVIĆ: Hvala vam. Reč ima poslanik Bogdan Radovanović. Izvolite. 

BOGDAN RADOVANOVIĆ: Poštovane građanke i građani Srbije, uvažena Požego, od samog početka svog delovanja u ovoj instituciji želeo bih da uspostavim jednu praksu da u skladu sa načelom decentralizacije za koje se snažno zalažem, a kroz prizmu društvenog života i događanja u lokalnoj zajednici pokušam da prikažem kakvo je zapravo stanje u celokupnom našem društvu. Smatram da je to jako važno. Za mene je Požega Srbija u malom i predstavlja paradigmu, odnosno lakmus papir stanja u našoj zemlji. U tom smislu, želim da kažem i posvedočim da su razmere izbornih nepravilnosti nedavno održanih izbora bile zaista enormne. Predstavnici vlasti su koristili apsolutno sva sredstva u vidu predizbornog inženjeringa, ali i manipulacije na sam dan izbora. Naša lokalna izborna lista „Požega protiv nasilja“ koja je na kraju osvojila 31,5% i na taj način onemogućila SNS da samostalno formira vlast, nije dobila ni jedan jedini sekund prostora na lokalnim medijima, dok su sa druge strane predstavnici vlasti sve apsolutno koristili za blaćenje političkih protivnika sa jedne strane, a sa druge strane za obmanjivanje javnosti, uz naravno neizostavne pritiske i ucene na zaposlene u javnom sektoru, javnim preduzećima i ustanovama. Sada imam ja ovde zaista spisak svih nepravilnosti koje su se dešavale i u našoj lokalnoj zajednici. Međutim, s obzirom da nam je ostalo zaista malo vremena… 

STOJAN RADENOVIĆ: Morate o kandidatu nešto da kažete. 

BOGDAN RADOVANOVIĆ: Molim vas, nemojte me prekidati. Vratite mi vreme. Bilo kako bilo ja bih želeo da iskoristim ovo vreme i da od srca čestitam, da zahvalim poslanicima vladajuće stranke na divnom i bogougodnom dočeku nas novih poslanika. Svaka čast. Vi ste prosto bardovi parlamentarizma. Ima tu više kategorija šampiona Jedan šampion – predsedavajući, čika Stojane, svaka čast na vođenju sednice, na roditeljskom pristupu, na odnosu prema opoziciji. Vi ste zaista jedan veliki šampion. Drugi šampion je predsednik parlamenta iz prethodnog saziva koji, pazite, naziva kolege „bednici najobičniji“. Kaže „bednici najobičniji“… 

STOJAN RADENOVIĆ: Oprostite, ali vreme je prošlo. Zahvaljujem, ali mislim stvarno. Ima reč gospođa Ana Brnabić. Replika. 

ANA BRNABIĆ: Hvala vam. Samo da mladog kolegu podsetim na jednu važnu stvar. Lokalni mediji su privatni mediji. Takođe da vas podsetim da ste svi vi tražili punu privatizaciju medija, da ste se takođe žalili kada smo usvajali Zakon o elektronskim medijima da držimo Telekom i dalje u medijskoj sferi, da bi svi mediji trebali da budu privatni. Ako su privatni, uključujući i lokalne medije, mi ne utičemo na uređivačku politiku, ne možete ni vi. Privatni mediji puštaju šta privatni mediji žele. Tako da, šta je na lokalnim medijima je pitanje za vlasnike tih lokalnih medija, a vi ste kroz istoriju tražili da se oni privatizuju. Tako da, sad ko je kriv za to. Što se tiče nacionalnih medija, ako pročitate Izveštaj ODIR-a ja vas molim da ga pročitate, da bi mogli zaista da pričamo kao ljudi koji su i jedni i drugi pročitali Izveštaj ODIR-a, na stranama 20 i 21. u Izveštaju ODIR-a stoji da su svi nacionalni mediji striktno poštovali zakon i kada pogledate pokrivenost različitih lista SRBIJA PROTIV NASILJA je dobila više vremena u nacionalnim medijima, pokrivenost između 10 i 36% u odnosu na listu ALEKSANDAR VUČIĆ – SRBIJA NE SME DA STANE koja je dobila između 10 i 26% - Izveštaj ODIR-a strane 20 i 21. Vrlo lako pročitati, vrlo jednostavno, vrlo jasan Izveštaj. Tako da, izvolite to su vam činjenice. Hvala vam. 

STOJAN RADENOVIĆ: Ima reč poslanik Miloš Parandilović. Nemojte sada replika. U cajtnotu smo. 

MILOŠ PARANDILOVIĆ: Napredna mafijo, Vučićev kartel, kako ide razaranje i pljačka Srbije u novom mandatu? To je ono što mene interes. Gospođo Brnabić, sve je pod kontrolom. Bratov biznis raste, braće Vučić biznis raste, Malog biznis raste. Sve je super. Vama je odlično. Mafija raste da hara Srbijom i nakon novih izbora. Vi nakon tri mandata neuspešnog predsedavanja Vladom Srbije metnuo vas Vučić ovde da nama ispirate mozak umesto Orlića. Ja sam tu samo da otvorim naprednjačku konzervu da cela Srbija oseti smrad koji se širi iz ovog parlamenta ovde nakon 12 godina vaše vladavine i nakon 12 godina lobotomije koju sprovodite nad ovom zemljom i ovim narodom. Vidim da insistirate ovde na dijalogu i međusobnoj kulturi dijaloga i to bi tako bilo da je Srbija demokratska zemlja, ali pošto pod vašom vlašću nije nema razloga za demokratskom debatom i nema razloga da se sa vama biraju reči. Da ste vi na demokratski način dobili ove izbore za jedan glas ja bih vam ustao, čestitao i pružio ruku i rekao – jedan glas, svaka čast, ali pošto ste vi lopovi i uzurpatori koji maltretirate i svoje sopstvene birače i svoje sopstvene članove trpate po autobusima kao u torove, pa ih transportujete sa jednog mesta na drugo da glasaju kako gde Vučiću i bratiji odgovara nema razloga za čestitanja i nema razloga za biranje reči. Gospodine Radenoviću, vi treba da pognete glavu i vaši unuci će se stideti bez obzira na vašu biografiju koja je dobra, koji će se stideti vaše uloge u ovom Republičkom parlamentu što ste u poznim danima svog života dozvolili sebi da služite Vučiću i da ti sediš tu kao Mapetovac i određuješ ko će ovde da priča i ko neće da priča i ko će da dobije reč i ko neće da dobije reč i da braniš ovaj kartel i ovu mafiju jer Aleksandar Vučić u ovoj zemlji je ponajmanje predsednik države, a ponajviše šef mafije u ovoj zemlji i sve ovo što se dešava ovde i izbor Ane Brnabić na mesto šefa parlamenta je borba za unutar kartela i ovde se samo o tome radi. Nisam te ništa pitao. 

STOJAN RADENOVIĆ: Mogao bih da vam dam opomenu, ali neću iz principa. 

MILOŠ PARANDILOVIĆ: Stari, nisam te ništa pitao. Reč da nisam čuo odatle. Ovo sve ovde je borba unutar kartela Aleksandra Vučića za što bolju poziciju i ovde ovim parlamentom mediokriteti poput Orlića, Jovanova i ostalih mediokriteta nama drže lekcije. Oni ovakvi … 

STOJAN RADENOVIĆ: Kolega, dajem vam opomenu, a vi bolje završite. 

MILOŠ PARANDILOVIĆ: … kakvi jesu portparoli mafije. Nemate vi pravo da meni uskačete u reč, nego da se smirite. 

STOJAN RADENOVIĆ: Još ste mladi, pazite. Inače, vi ćete doživeti da će se Srbija ponositi rezultatima Aleksandra Vučića i Ane Brnabić i celoj priči. Idemo dalje. Ima reč poslanik Vladimir Orlić. Polako, molim vas. 

VLADIMIR ORLIĆ: Sada je Srbija mogla da vidi sve. Lepo sve. Dakle, ovo prostačko, ovo nevaspitano ponašanje i obraćanje jednom Stojanu Radenoviću prvo sa – ti, a onda – šta ti meni, a ko si ti da ti meni. Ko mu je to tačno rekao? Jel neko ko je njemu ravan, jednako dobar uspešan čovek, naučnik, neko ko je za Srbiju uradio više od Stojana Radenovića, neko ko ima bar trunku kulture koju je doneo iz kuće, trunku vaspitanja? Ovo je bilo vaše lice. Ovo sada što ste uradili to je vaše pravo lice. Kad kažemo nasilnici, kad kažemo – nekom se nije dopalo, oni koji se ponašaju kao bitange. Sada ste upravo pokazali na šta se to odnosi i ne samo ovaj neotesani čovek koji je to uradio, nego i vi koji ste mu aplaudirali. Sada samo pogledajte redom, pogledajte snimak, svi oni koji su na ovo aplaudirali pokazali su svoje pravo lice. Šta god da kažete nama ne može da bude groznije i odvratnije od ovoga što ste sada pokazali sami o sebi. Da ponovim, i ovaj koji je to izgovorio, a i svi vi koji ste mu na tome aplaudirali, počeo je sa jednom željom, rekao je ima ambiciju da sada ovim svojim obraćanjem pokaže, omogući da Srbija oseti smrad. Šta da vam kažem – mogu samo da vam čestitam, uspešni ste baš u onome što ste sebi postavili kao zadatak, osetili smo svi. 

STOJAN RADENOVIĆ: Hvala poslaniče. Ima reč predlagač Jovanov. Izvolite. 

MILENKO JOVANOV: Prvo, jako je važno da građani znaju da smo imali priliku da vidimo još jednog fantoma. Dakle, ovaj fantom je glasao u Priboju, bio prijavljen u ulici Moše Pijade, a sada Beorad Čukarica. To je onaj stan koji je dobio zahvaljujući SNS. To, Ana, pričao sam u prošlom sazivu, Aleksa Jokić i neki još ljudi su ga primali tamo, tražio je posao, oni pomogli sirotom studentu i eto ti. Rani kuče da te ujede. Što ste tiče ispiranja mozga, vi tu možete biti potpuno bezbedni, nema šanse da vam se to desi. Sa druge strane, lobotomije takođe ne treba da se plašite i to vas ne može pogoditi nikako. 

Miloš Parandilović: Nema razloga.

MILENKO JOVANOV: Nema razloga ni da pokušavamo, jel tako, i ja vidim da nema razloga ni da pokušavamo. Hvala. Gospodine Radenoviću, ja sam gospodinu predlagao ono što nije hteo da posluša. Znate. On je pored svog naziva stranke stavio kraljicu, kralja, topa, ne znam ni ja šta kao šahovske figure. Ja mu sve vreme govorim da mora da stavi skakača ili ti konja da bi ljudi mogli da povežu sa kim je ta stranka u vezi i o kome se radi. Međutim, on neće da posluša i sada ljudi kada vide amblem, kada vide logo oni ne znaju o kome se radi, a da stavi skakača svi bi znali ko je u pitanju i zato što nisu znali o kome se radi on u svom Priboju siroma ne može da dobaci najgori rezultat u gradu Priboju. Ta koalicija ima tamo gde je on nekada glasao pre nego što je postao fantom pa prešao za Beograd. Tako da u tom smislu ja nemam nikakav problem sa ovim što je on pričao. On je odlična slika i prilika Srbije protiv nasilja. To je ta elita. To je ta kultura. To je ta pristojnost. To je taj odnos koji oni žele celom društvu. Mi tako nećemo da se ponašamo. Mi ćemo biti i dalje pristojni, potpuno smireni, a to što kaže Mirković da vidite vi tu hrabrost i to junaštvo kada beži Knez Mihajlovom kada ga jure poverioci onda biste znali o kakvom se junaku radi. 

STOJAN RADENOVIĆ: Reč ima poslanica Tepić. Brišemo replike zbog cajtnota. Reč ima gospođa Tepić. Izvolite. 

MARINIKA TEPIĆ: Prvo, profesore Radenoviću, ovo ste opet izmislili, da ne kažem neku goru reč koja više odgovara istini, a suprotna je istini, nismo u cajtnotu. Ko vam je to rekao? Jutros sam vas opomenula da ne postoji cajtnot, naročito danas, a ni sutra, da se izabere predsednik Narodni skupštine. Kada smo kod predsednika Narodne skupštine, građani Srbije treba da znaju, pošto se najmanje o Ani Brnabić pričalo, a ovde je ispalo da je glavna strategija – usta moja, hvalite me, pošto ona najviše sama sebe brani. Nisam nešto čula pohvale od strane Srpske napredne stranke, a cela njena biografija je stala, vidite, građani, na jednu stranu. Na jednu stranicu je stala biografija Ane Brnabić, faktografski, mesto rođenja, školovanja, a ono što se predstavlja da je najviše kandiduje, to je sedmogodišnji rad na čelu Vlade Republike Srbije. Ništa o tome, ništa o delima, odnosno nedelima. Pa bar je još jedna strana više po godini zaslužila da se nađe ovde, ali rekla sam, očigledno je se stidite i nemate šta da kažete. Dve su ključne afere koje su obeležile mandat Ane Brnabić. Moje kolege su mnogo govorile o svim njenim nedelima, nepočinstvima, krivičnim delima, saučesništvu, organizovanom kriminalu itd. Ono što je, naravno, najviše obeležilo je afera „Aseko“, žao mi je što gospođa Brnabić nije tu, pošto je prošli put izmišljala da njen brat, koji je bio jedan od direktora kompanije „Aseko“, koja je zgrtala milione i milijarde od kada je ona postala predsednica Vlade, pa se to umnožavalo i umnožavalo, i to ne samo iz ministarstava, nego i iz javnih preduzeća, ali naročito iz ministarstava čiji je ona starešina. I prošli put kad sam joj to rekla ona je odgovorila – pa njen brat mora od nečeg da živi. Ja se slažem da mora od nečeg da živi, ali ona ne može da bude predsednica Vlade, pa nek se dogovore. E, takođe je neistina ono što je u odbranu svog brata i sebe govorila. Igor Brnabić je podneo ostavku na direktorsko mesto u kompaniji „Aseko“ tek u novembru 2020. godine, zato što je bio nateran upravo od borda direktora kompanije „Aseko“, dobre poljske kompanije, takođe. Kada smo mi pisali bordu direktora „Aseko“ i rekli im – pazite šta radite, uništićete svoje poslovno ime, uništićete kredibilitet zato što ste saučesnici u korupciji, jer su vam Ana Brnabić i njen brat smestili koruptivne afere. Takođe smo pisali trima na berzama na kojima je izlistana kompanija „Aseko“, trima svetskim berzama, i tek nakon toga je Igor Brnabić podneo ostavku 2020. godine u novembru. Da stvar bude potpuno jasna, dakle, da, naterali smo ga da podnese ostavku. Ana Brnabić, njen brat i svi saučesnici u krađi i lopovluku građana Srbije ne samo što će odgovarati, nego što će jednog dana morati da vrate sav taj novac. Neće to da im prođe tek tako. Kada sudovi ove zemlje budu oslobođeni, sudovi će vratiti novac koji su građanima oteli. Ja ovde želim svečano da obavestim SNS, počev od gospođe Brnabić i nadalje, da će kada pravosuđe bude slobodno u Srbiji, ono postati najveća dobrotvorna organizacija, jer će se oduzeti sva imovina stečena kriminalom i, bogu hvala, dodeliti školama, obdaništima, bolnicama, vrtićima i svima od kojih je oteta i opljačkana. Drugi skandal u koji se uplela Ana Brnabić ovih dana, pošto pričamo o preseljenju birača iz raznih mesta u Beograd, nije samo iz Male Krsne na Voždovac, već i iz Kovina u Grocku, odnosno Kaluđericu. Mahala je Ana Brnabić u emisiji „Hit tvit“, na televiziji Pink, takođe mašineriji zla i saučesnik u svom ovom zlu, mahala je dokumentima koje nije smela da ima u posed, koja su izdata na lični zahtev, isključivo se na lični zahtev izdaju drugom licu, ona ih je imala u svojim rukama, prikazala je višemilionskom auditorijumu i zloupotrebila službeni položaj, sačinila niz krivičnih dela, pokušavajući da spere sa sebe i svojih stranačkih komesara krivicu što preseljavaju ljude u Beograd. Njoj je to bitno zato što je ona, ako neko ne zna, i predsednica Gradskog odbora SNS u Beogradu, i naravno da se trudi da koliko-toliko, pa i krađom, spasi svoj obraz, ali ono što je problematično je što su ovde zloupotrebljeni korisnici socijalne pomoći. Ti korisnici socijalne pomoći ne samo što ostaju bez socijalne pomoći kada prijave prebivalište u drugi grad, nego ostaju bez prava na lečenje, jer ne mogu da overavaju zdravstvenu knjižicu, a to stiču na osnovu prava na socijalnu pomoć, takođe ne mogu da se prijave na biro za zapošljavanje, što je takođe ključni status da bi uopšte stekli socijalnu pomoć. I tako, dragi građani, korisnici socijalne pomoći, najugroženiji, bivate zloupotrebljeni od strane SNS, da bi se oni održali na vlasti, a da bi zapravo ostali na slobodi. U prilog tome je i ova činjenica, ovo su dva dokumenta, ne za lica kojima je mahala Ana Brnabić, ovo su dva dokumenta supružnika koji su prijavljeni na različitim adresama u Kaluđerici, u Grockoj, iz Kovina, i to, kako oni kažu, na način krivičnog dela antidatiranja datuma izdavanja lične karte. To će takođe sudovi utvrditi. Dakle, ljudi koji su rekli da su dovezeni u danu glasanja 17. decembra u Beograd, sa starom ličnom kartom, a da im je nakon toga uveče došlo obaveštenje od organizatora da mogu da podignu nove lične karte koje su se radile 17. decembra, a pogledajte, dragi građani, piše da je mesto prebivališta promenjeno 27. novembra 2023. godine. Dakle, bezbroj krivičnih dela i za ovo ćete sve odgovarati. Naličje, primitivizam, pa rekla bih džiberluk koji karakteriše Anu Brnabić, ne daj bože nikome ni u jednom parlamentu i zaista će biti mnogo teško, ja molim kolege i vas predsedavajući da ne provocirate više svojim nestručnim ponašanjem ili neznanjem, da se sukobljavamo do kraja ovog zasedanja, iako bih volela, nažalost, da potraje duže, jer kad Ana Brnabić bude sela na to mesto, spasi nas. 

STOJAN RADENOVIĆ: Ima reč poslanik dr Vladimir Orlić. Izvolite. 

VLADIMIR ORLIĆ: Razumeli ste šta je, izgleda, najveći greh Ane Brnabić. Što je raskrinkala još jednu u samo nizu laži, i to uradila javno pre nekoliko dana, kada je pokazala kako su lagali i na koji način sa ovom pričom o Kovinu, i to je uradila na jednoj televiziji. Televizija Pink, čuli ste sada, to je mašinerija zla, samo zanimljivo kako nije bila mašinerija zla dok je udeo u toj televiziji imao čuveni tajkun „kapo di tuti kapi“ sa one strane. Tad je to bila odlična televizija. E, kad je prestao tu da okreće pare, onda je postala mašinerija zla. U svakom slučaju, istinom ih raskrinkala Ana Brnabić i u tom slučaju i pokazala da je čovek kog su pokušali da zloupotrebe sam došao u policiju i rekao šta su radili i od A do Š porekao sve ono što su pokušali da slažu. Ali što se tiče upisivanja birača, to jeste realan problem na koji mi ukazujemo. Borislav iz Novog Sada, bivši, koji sedi tamo među njima, on se iz Novog Sada upisao u Beograd, da bi ovde bio gradski odbornik. I onaj Veselinović, opet nema junaka, koji je tražio silovanje Ane Brnabić, on je isto iz Novog Sada, pre toga je bio u nekom drugom gradu, pa prešao u treći, ali opet Beograd, da bi takođe bio odbornik u gradu Beogradu. To su realni problemi. To su fantomi koje smo već uspeli da lociramo, uz sve ove ostale. I još dvoje poslanika smo našli samo danas, videćemo, polako. Biće dana u ovoj sali, pa ćemo ih naći još. Kažu – kad bude bilo slobodno pravosuđe, videćemo mi. Koliko je neslobodno utvrdili smo juče. Taj njihov tajkun „kapo di tuti kapi“ pohvali se ovde pred svima nama da 120 sudija u ovom trenutku, u ovoj zemlji, u ovoj navodnoj neslobodi, donosi presude onako kako njemu odgovara i kako on traži. Hvala što ste to podelili sa nama, ali to dovoljno govori i o ovim lažima prethodnim koje sam pomenuo, ali i svim budućim koje ćemo slušati ovde. Na kraju da se podeli narodu ono što je stečeno kriminalom. Tu vas gospodo ništa ne sprečava da reagujete u tom smeru već danas. Od onih 619 miliona evra, koje je taj tajkun strpao u svoje džepove. Izvolite, pa delite, obradovaće se ljudi kojima ste ih ukrali. 

STOJAN RADENOVIĆ: Hvala poslaniče. Reč ima narodni poslanik Đorđe Stanković. Izvolite. Nije tu. Reč ima narodni poslanik Borko Stefanović. Nije tu. Reč ima narodni poslanik Ivana Rokvić. Nije tu. Dajem reč narodnoj poslanici Nastasji Baković. Nije tu. Iscrpili smo ovaj spisak prijavljenih naknadno sad idemo dalje. Pošto na listama poslaničkih grupa više nema prijavljenih za reč pre zaključivanja pretresa pitam da li žele reč predsednici, odnosno predstavnici poslaničkih grupa ili još neko ko nije iskoristio svoje pravo iz člana 96. Poslovnika. Reč ima narodni poslanik Đorđe Komlenski. 

ALEKSANDAR JOVANOVIĆ: Po kom osnovu sada Komlenski?

ĐORĐE KOMLENSKI: Zahvaljujem, predsedavajući. Drugarice i drugovi, dame i gospodo, jedno veliko poštovanje prema hrabrosti Ane Brnabić da ovde izjavi kako je spremna da pruži ruku svima. Verujem da je Ana Brnabić radeći kao ministar i kao predsednik Vlade stekla imunitet na raznorazne stvari koje mogu da je zateknu u životu, ali ja ne bih bio toliko hrabar, iako verujem da jedan deo predstavnika opozicije će iz pristojnosti prihvatiti tu pruženu ruku, ali bojim se da ima onih koji će hteti da ujedu. Ne znam koliko su otrovni i koliki je imunitet Ana Brnabić stekla za svo ovo vreme dok se aktivno bavi politikom. Tako da uz svu podršku za njen budući rad zaista sa pravom očekujem da će uneti jednu novu metodologiju rada u Skupštini, a to je da će na jedan malo rigorozniji način voditi računa o ponašanju svih nas u ovoj Skupštini i adekvatno primenjivati Poslovnik, jer jednostavno bojim se da u vremenu koje nas očekuje, a sa ovim što smo imali u prethodna dva dana da vidimo i prethodnih mesec dana da vidimo, nije realno očekivati da će ova Skupština moći da radi samo na bazi očekivane pristojnosti i toga da neko ima želju da radi u interesu Republike Srbije. Svašta smo imali da vidimo, svašta smo imali da čujemo. Ono što je jezivo bilo, ja sam zaista bio šokiran i nisam uspeo da odreagujem i tražim povredu Poslovnika, je bila činjenica da je ovde čitana, da ne kažem polagana zakletva UČK šiptarska čitana od strane jednog poslanika koji je dobio mandat od građana Republike Srbije, a aplauzom podržan od grupacije s moje desne strane, ja se ozbiljno pitam kome su oni šta i kakvu zakletvu polagali. Kada je bilo polaganje zakletve koja je propisana Ustavom i zakonima Republike Srbije oni su izvodili nekakav performans. Uopšte postavljam pitanje da li su oni imali pravo da sede u skupštinskoj sali i da učestvuju u radu parlamenta, jer Zakon o Narodnoj skupštinu u članu 17. vrlo precizno u nizu pravno i logičkom spakovanom kaže da narodni poslanici nakon donošenja odluka o potvrđivanju mandata polažu zakletvu čiji tekst glasi, onda je citiran tekst. Oni to u sali Narodne skupštine onako kako to Poslovnik, tradicija i poštovanje ovog doma nalažu nikada nisu učinili. Šta su oni i kakvu predstavu izvodili u holu skupštinskom ja ne znam da li im je to tamo bilo zgodnije i primerenije zato što se levo od toga hola i desno od tog hola nalaze muški, ženski toalet, pa se može reći da su taj performans izvodili između dva toaleta ja ne znam, ali njihovo ponašanje je upravo u skladu da načinom na koji su oni krenuli da izvrgavaju ruglu ovu Skupštinu i sve nas da prave ludima ovde zajedno. Čuli smo dovoljno ja neću trošiti vreme koje je preostalo da ponavljam ono što su pre mene rekli o uspesima u radu i svemu onome što kvalifikuje Anu Brnabić za mesto predsednika parlamenta, ali moram da kažem da je ovo meni četvrti put da učestvujem u izboru predsednika Skupštine kao poslanik u ovom domu, ja ni jedanput do sada nisam imao prilike da vidim, čujem i budem u mogućnosti da diskutujem o protiv kandidatu kojeg predloži vladajuća garnitura. Znači, jednostavno gospoda koja s desne strane sede moje, nisu imali hrabrosti da predlože kandidata svog za predsednika Skupštine. Oni najlepši, najpametniji, najvažniji, najvredniji, najpokradeniji nisu imali hrabrosti da predlože kandidata. Pa, da možemo mi da prokomentarišemo možda su nas i ubedili nekim pukim slučajem da neko od njih može i da bude kandidat za predsednika Skupštine, ali gledajući sve ovako teško Boga mi da neko to može da bude. Bilo bi nama čak prihvatljivo i da su te svoje kandidate prikrili pod pseudonimom, pa se neko mogao zvati harmonikaš, neko se mogao zvati riđobradi gusar, neko koka iz Morovića, neko nevidljivi bulevar benita, neko se mogao zvati radenska tri srculence, znači potpuno je nevažno i bi smo prihvatili samo da vidimo jednom tog kandidata opozicije da mi možemo da kažemo da taj čovek je na mestu ili žena ili šta god bilo ili ima te i te mane, nego ovako sedimo u ćošku tamo i ko šta radi samo kritikujemo, kukamo i skupljamo pare da platimo kaznu Aidi Ćorović, jer su takvu direktivu dobili otprilike pošto je danas legla plata, verovatno Aida neće ići u zatvor, poslanici su izreketirani da skupe određenu količinu para. Umesto da su tim parama pomogli nekoj humanitarnoj akciji oni će pomoći jednom zlotvoru koji se zove Aida Ćorović da ne ide u zatvor. Ali, dobro to je njihov izbor, njihova stvar. Jednostavno ovo ponavljanje ovih mantri o nekakvoj krađi su zaista postale sulude, niko sem njih u ovoj sali niti misli niti priča niti veruje u priču i bajku o tome da su izbori pokradeni. Svi njihovi kontrolori potpisali su liste, znači, šta sad? Ti ljudi nesposobni, glupi, ne znaju o čemu se radi. Oni nisu imali ravnopravne uslove. Pa, 2012. godine i pre 2012. godine mi smo samo imali radio Fokus i ništa više. Oni imaju dominantnu ulogu u svim medijima, ovim njihovim Luksemburškim, a bogami i ovim sa našom nacionalnom frekvencijom. I, da nisu imali toliku ulogu možda bi nešto i prosto nešto bi možda i napravili. Glupost od 40 hiljada uvezenih glasača, ne znam odakle, to je sada Kovin, Mala Krsna, Babušnica i ostalo, to je potpuno suluda. Pa, 40 hiljada ljudi dovesti na dan izbora, to je najmanje hiljadu autobusa, to je kolona od nekoliko kilometara. Pa, ko to da ne vidi. Pa, to ne može, to bi se golim okom sa meseca videlo, ali oni imaju svoju mantru, oni lažu sami sebe, lažu sve one koji su im dali pare za kampanju ne bili dobili na vremenu i prostoru i nekakvoj pažnji za bilo šta. Šta hoćete? Kakve uslove hoćete? Šta hoćete, kao klinci kada igramo na male goliće, igramo do deset, a da vam damo devet fore, pa ni tada ne biste mogli da pobedite. Ja samo čekam kada će oni reći da je birački inženjering sve živo i za to optužite Aleksandra Vučića i SNS. Recimo, na primer, to što je 1950. godine Obrenovac iz Valjevskog sreza premešten u beogradski okrug. Samo to još nisam čuo, a možda ćemo i to čuti, jer više ni tu nemaju šta da izmisle. I još nešto da vam kažem. Niste vi ovlašćeni nikome da merite ni krvnu sliku, ni DNK analizu da radite i da vi odlučujete samostalno o tome ko može da glasa da se uspostavi i kakva će biti vlast u Beogradu. Znaju se pravila. Pravila su jasna već dugo vremena traju, a pogotovo ne oni koji kako mi iz sela, doduše nekim sticajem okolnosti odavno na teritoriji grada Beograda živimo, kažemo ovi što imaju tri dana sa sve putom u Beogradu. Prema tome, ako mi vama koji ste umislili da ste neke važne face i viša klasa, zato što živite u krugu dvojke i žvaćete one kašičice od espresa i tvitujete, ne sporimo pravo da odlučujete i naravno da imate pravo da glasate i da odlučujete. Nemojte bre više da se glupirate, nemojte više da izmišljate gluposti. Smešni ste sami sebi. Ja znam da vam je teško da ispunite ono što vam je naručeno, od Šiptara, da ono što vam je plaćeno od Kurtija, o svim vezama sa njima sve smo čuli i nemojte da pričamo i dalje, jer će biti jezivo, onda stvarno će biti grozno i građanima Srbije za koga uopšte moraju da gledaju u Parlamentu. Okrenite se bre onom poslu koji se zove briga o građanima Republike Srbije, dajte da ovo upristojimo, dosta je bilo glupiranja, hajmo da radimo, Srbija nema prostor i vreme da može sebi da dozvoli luksuz za ovakvo gubljenje vremena i za ovakvo izazivanje nestabilnosti u ovoj državi. 

STOJAN RADENOVIĆ: Hvala vam poštovani poslaniče na sadržajnom. 

ĐORĐE KOMLENSKI: Zahvaljujem. Samo jedan sekund. Glasaćemo za Anu Brnabić i apsolutno očekujemo da će ona voditi ovo kako treba. Hvala. 

STOJAN RADENOVIĆ: Ima reč poslanica Danijela Nestorović. 

DANIJELA NESTOROVIĆ: Ovaj put se neću obraćati predstavnicima SNS preko puta nas, ja ću se obratiti građanima Republike Srbije, koristeći priliku da iskoristim eto nacionalnu frekvenciju da ostatak Srbije čuje ono šta se dešava ovde. Naime, već danima pozivate na nekakvu vrstu dijaloga kroz korišćenje sijaset uvreda, što pojedinačnih, što kolektivnih, što nazivanjem nas opozicionih poslanika nacistima, izdajnicima, Kurtijevim sledbenicima, stranim plaćenicima i domaćim izdajnicima. Samo bih na ovom mestu da podsetim građane Republike Srbije kako izgleda kada predsednički kandidat SNS, bivši predsednik moli.

STOJAN RADENOVIĆ: Idemo dalje. Ima reč poslanik Branko Pavlović. Izvinite poslanice Nestorović, hoćete reč? 

DANIJELA NESTOROVIĆ: Moje vreme ide, jel? Ovo niste imali pravo da uradite, ovime ste grubo prekršili Poslovnik. Vi kao predsedavajući ste u obavezi da održavate red na sednici, kao što predstavnici SNS, konstantno iznose uvrede na račun opozicije, kao što prikazuju sa Fejsbuka i Tvitera, pa ih ne prekidate, ovo je strašno što ste sada uradili. Ja vas uvažavam, ali niste smeli da mi oduzmete reč. Vi ste prekinuli onog trenutka kada sam pustila snimak Tomislava Nikolića, koji moli OEBS, koji moli Evropski parlament da dođu i da iskontrolišu izborne rezultate 2012. godine. Po čemu se onda to ne naziva činom izdaje, šta je onda to što je učinio Tomislav Nikolić, onda je bilo u redu… 

STOJAN RADENOVIĆ: Nema puštanja muzike. 

DANIJELA NESTOROVIĆ: To nije puštanje muzike, vi izgleda pogrešno čujete, morate da shvatite šta je muzika a šta je obraćanje. Te konstantne uvrede koje slušamo od preko puta i pozivanje na dijalog, ne idu jedno sa drugim. Dijalog podrazumeva da se dve strane međusobno uvažavaju i poštuju, dijalog podrazumeva da imamo zajednički cilj ka kome stremimo, a očigledno je da nemamo zajednički cilj. Očigledno je sasvim da ova vlast isključivo radi za sebe i svoj lični interes, a to što vi doživljavate Aleksandra Vučića kao vizionara, ne znači da to tako treba da doživljavamo svi. Ja ću na ovom mestu samo ukazati na ono što se desilo pre neki dan, a to je da smo mi kao predstavnici opozicije morali da igramo ulogu javnih tužilaca, da sprovodimo javnotužilačku istragu, kako bi u postupku dokazali da je zapravo Vlada Republike Srbije potpisala memorandum o razumevanju sa Kušner grupom, odnosno kojom je Projekat Generalštab doveden pred svršen čin. Iako ministar Goran Vesić, uporno izbegava da odgovori na to pitanje, iako uporno tvrdi da ništa nije potpisano i da ćemo tek biti obavešteni o tome kada se budu pronašli adekvatni partneri za ovakav projekat Generalštaba, ja ću vam sada na ovom mestu reći da smo mi obavestili i predstavnika Kušner grupacije, izvinite američkog predstavnika odnosno investitora, kome je ovaj projekat dat na upravljanje, da nam dostave ta dva dokumenta, pošto naša Vlada i Ministarstvo građevinarstva i infrastrukture, to odbijaju da učine. Ako mi kao opozicioni predstavnici treba da izigravamo tužioce i da sprovodimo istragu, onda vam je sasvim jasno da ovde nešto nije u redu. Onda je sasvim jasno da Vlada Republike Srbije odbija da javnosti i građanima Republike Srbije predoči vrlo važan dokument. Ako tu zgradu koja predstavlja simbol stradanja, i simbol NATO agresije, ujedno predstavlja i kulturno dobro, poklanjate Amerikancima da bi se na toj lokaciji, pravio stakleni hotel koji bi navodno predstavljao neku vrstu pa možemo slobodno da kažemo tog vašeg vizionara, njegove iluzije o tome kako se u Srbiji jako lepo živi, vi na tom mestu imate žrtve NATO agresije. Imate dvoje poginulih i 40 ranjenih. Na toj lokaciji svakako nije mesto hotelu. Mi smo zato i pokrenuli peticiju da se na toj lokaciji, da se zapravo napravi memorijalni centar žrtvama NATO agresije. U tom smislu bih pozvala građane Republike Srbije da u što većem broju potpišu tu peticiju, jer u interesu je građana šta se radi sa javnom svojinom, šta se radi sa imovinom Republike Srbije, šta se radi sa Ministarstvom odbrane. Ministarstvo odbrane uporno ćuti na sve ovo što se dešava, iako su te zgrade godinama koristili. Ministarstvo odbrane nije ni pitano u ovom postupku, da li bi dali saglasnost ili bi možda oni imali neki predlog, kako na najbolji mogući način iskoristiti ovu zgradu. U tom smislu studenti Arhitektonskog fakulteta su još 2022. godine dali idejno rešenje i vrlo dobro znate da je to idejno rešenje zapravo najbolje mogući način da se ta lokacija pretvori u ono što bi trebala da bude, ali ne svakako stakleni hotel sa pet zvezdica. Vi ne možete očekivati od građana Republike Srbije, takvu vrstu maltretiranja u tom smislu da vi navodno tvrdite da bi bilo u javnom interesu, da će javnost biti upoznata i uključena oko rasprave Generalštaba, a znate vrlo dobro da je to nemoguće. Vi znate da zapravo nije Ana Brnabić, ministar građevinarstva i infrastrukture i to neće učiniti, oni su sakrili od građana Srbije važna dokumenta i sakrili da će Republika Srbija imati 22% profita od ovog hotela, dok sama lokacija vredi onoliko, jer to je ipak ekskluzivna lokacija i ta lokacija će biti data amerikancima za džabe. Ta lokacija će biti poklonjena. Ja sada na ovom mestu mogu samo da pitam građane Republike Srbije da li su saglasni sa tim da se javna svojina poklanja na ovakav i ovaj način. Šta je onda sledeće, šta možemo očekivati da može da bude sledeće poklonjeno, zgrada Narodnog muzeja, zgrada Narodnog pozorišta? Ne znam, možda je to nekom u interesu, možda bi neki ponovo investitori iz Amerike ili arapski partneri uložili a Republika Srbija imala od toga 15 ili 20% profita. Upravljanje na ovakav način javnom imovinom, bez saglasnosti građana Republike Srbije, čist je kriminal. Ako smo sada uzeli ulogu na sebe tužilaca, da sprovodimo javno tužilačku istragu, verujte mi, završićemo je do kraja, na taj način što ćemo istražiti sve vaše zločine, na taj način što ćemo utvrditi šta ste sve sakrili od očiju javnosti, biće jednog dana podignuta optužnica, biće jednog dana slobodnog pravosuđa i u tom smislu iskreno se nadam da će to biti što pre. Hvala. 

STOJAN RADENOVIĆ: Reč ima poslanik Branko Pavlović. Izvolite, poslaniče. 

BRANKO PAVLOVIĆ: Zahvaljujem. Dame i gospodo narodni poslanici, vrlo kratko da se vratim na ovo što je rečeno o interesima građana Srbije. Govorio sam već oko Generalštaba, pošto imam pet minuta, u dve rečenice. Generalštab treba obnoviti kao simbol slobode i nepokornosti srpskog naroda i otpora svim agresorima kroz vekove. Varijanta memorijalnog centra ne sme da se vezuje za tu lokaciju, jer bi s tim Amerikanci bili saglasni. Neka vam memorijalni centar, vi tamo oplakujte koga god hoćete, važno je da simbola prkosa i otpora srpskog naroda više nema. Toliko o tome. Da se vratimo na ovaj deo oko investicija. Složili smo se u ponedeljak da smo svi za investicije, samo je pitanje koje, u šta investiramo, odakle investiramo i koja je cena, kao i razlike u politikama kroz koje sagledavamo kandidaturu za predsednika Skupštine. Ponovo ću se vratiti na pitanje nacionalnog stadiona, a na jednoj strani i pitanje nedostatka vode u Banatu. Jedan deo odgovora sam čuo u ponedeljak, pa ću sada da iskoristim priliku da oko toga malo dalje porazgovaramo. Dakle, cena nacionalnog stadiona, koliko je nama sada poznato, je negde oko 900 miliona evra planirana cena. Imate dva rešenja da se reši pijaća voda za sve stanovnike Banata. Jedan, radio je Institut „Radoslav Černi“, je na nivou nacionalnog stadiona i ide od Dunava jednim magistralnim vodovodom sa izvanrednim kvalitetom vode sa neiscrpnim izvorima. To je na nivou nacionalnog stadiona. Drugo rešenje koje je razvijano u okviru Pokrajinske vlade, koje ide sa manjim izvorištima i sa većim brojem fabrika za preradu vode lošijeg kvaliteta, to je ispod 800 miliona. Dakle, kada odlučujemo kao država u šta investiramo, mi biramo da li ćemo isti novac, istu količinu novca investirati da stanovnici Banata u celini imaju pijaću vodu po istoj ceni koliko smo se opredelili da damo za nacionalni stadion. Tu je razlika u vrsti politika. Dakle, gde je razlika između ova dva. Odgovor je bio da to mnogo košta. Evo, ja vam kažem, poslednja cena za ovo što je radio „Jaroslav Černi“ je 900 miliona, a ova sa većim brojem tzv. manjih regionalnih, to će reći jedna veća opština ili nekoliko manjih opština, ispod 800 miliona evra. Nije tačno da je to skuplje. Bolje je da se ide sa ovom izuzetno kvalitetnom vodom za stanovnike Banata zbog toga što taj projekat može veoma brzo da bude aktiviran, da počne da se gradi. Zašto? Zato što vam ne treba vreme za ispitivanje kvaliteta vode. Ta voda je već ispitana i izvanrednog je kvaliteta. Sva dalja ulaganja su vam kasnije, kada to bude radilo, veoma mala upravo zbog kvaliteta vode. Drugo, nemate problem eksproprijacije, jer taj vodovod inače ide uz puteve pored kojih je osam metara i tako i tako državno zemljište, za razliku od ovog drugog projekta, koji je takođe moguć, koji ima velike probleme sa eksproprijacijama, jer imate veliki broj bušotina, manjih bušotina, imate veliki broj fabrika prerade vode od kojih onda morate da distribuirate dalje ka tim centrima. Bilo šta od toga da se opredelilo, ali sa masivnim sredstvima, budući da je rešenje o zabrani korišćenja pijaće vode iz 2005. godine, gde ću se odmah složiti da se ni prethodnici nisu proslavili, takođe ništa nisu uradili po tom pitanju, ovde se nešto radi i rečeno je tačno da će, po informacijama kojima ja raspolažem, u Zrenjaninu za tri meseca jedna fabrika vode početi da radi, pored ove promašene prethodne koja je primenila pogrešnu tehnologiju, nije dobro ispitala koju vodu treba da prerađuje, ali je problem sa tom fabrikom je što je kapaciteta na 50% potrebnog. Ta fabrika vode u Zrenjaninu, osim gradskog jezgra, ostavlja sve druge stanovnike opštine Zrenjanin i dalje bez pijaće vode kvaliteta. To je problem ovoga što je projektovano. Sve drugo je u teškom zaostatku. U Kikindi nešto se počinje, a sve drugo ne. To znači da je ponovo pijaća voda za stanovnike Banata odložena za godine i godine unapred. Tu je ključna razlika između onoga kada se opredeljuje. Hoćemo investicije, ali za koje namene i za koje prioritete? Voda za stanovnike Banata je prioritet za poslaničku grupu MI– glas iz naroda. Hvala. 

STOJAN RADENOVIĆ: Hvala, poslaniče. Dajem reč poslaniku Đorđu Pavićeviću. Izvolite. 

ĐORĐE PAVIĆEVIĆ: Hvala. Poštovani građani i poštovane građanke, ja bih hteo da kažem nekoliko stvari i iznesem nekoliko razloga zašto mi nećemo glasati za izbor Ane Brnabić. To je iz dosadašnje diskusije dosta očigledno, ali pre toga morao bih da se osvrnem na jednu od diskusija koju smo čuli danas popodne, kada nažalost, ja nisam bio u sali. Bio sam na predavanju kada je jedan od poslanika sa 20 i nešto godina staža u ovoj Skupštini i jahanja na plati naroda ovde kritikovao moj i koleginice Biljane Đorđević profesorski rad, da mi poklanjamo nekakve ocene tamo, da dajemo ocene iz političkih razloga ili nekome ne dajemo iz političkih razloa. Poštovani kolega, možete ovde u sali, ima više studenata kojima sam ja predavao, pa možete se malo bolje raspitati o tome da li je iko dobio poklonjenu ocenu ili da li je neko bio uskraćen za ocenu u tom smislu. A to što želite da pljunete našu mladu koleginicu onog trenutka kada je ušla u ovu Skupštinu prosto vam nije na čast. Koleginica je završila fakultet 2018. godine, mnogo pre nego što smo i jedno i drugo bili uopšte politički angažovani na ovaj način. Završila ga je na vreme sa veoma visokim prosekom i radi svoj posao onako kako treba i ispravno, tako da smo videli od Srpske napredne stranke još jednom primer onoga što oni ovde demonstriraju sve ovo vreme, ovih dana, ali i u prošlom sazivu. Znači, s jedne strane na pozivanje, da citiram, da umirimo diskurs, da uvedemo dijalog, a onda u sledećoj rečenici kreću različite uvrede, kreće to da smo mi ološ, uličari i posebno bih istakao, recimo, neke analne ili fekalne kategorije koje koriste kandidatkinja za predsednicu Skupštine. Čuli smo od nje ovde u ovoj sali sa govornice da smo svi mi ovde govnari sa ove strane, citiram, i to je više puta ponovljeno, da smo podguzne muve. Znači, to je više puta izgovorila. Prosto, i stari Grci su imali nešto u šta su verovali, a to je da ne treba verovati Danajcima onda i kada poklone novce, tako da onda kada vi govorite o tome da hoćete dijalog ili da hoćete da mi nešto ovde zajedno i konstruktivno radimo, ja sam siguran da se radi o prevari ili makar o pokušaju prevare u tom pogledu. Slično važi i za ono što govorimo ovde o izborima. Vi navodite vrlo često ovaj ODIR-ov izveštaj, da ne pričamo i o drugima koji postoje, ali da uzmemo da je i on relevantan i da je to jedan tehnički dokument bez kvalifikacija. Nećete u ODIR-ovom izveštaju naći kvalifikacije da su to pokradeni izbori, nećete naći ni da si neslobodni izbori ili nepošteni izbori zato što nećete naći nikakve kvalifikacije, ali ćete naći puno tehničkih detalja na osnovu kojih možete zaključiti da to jeste tako. Recimo, ovde stalno slušamo o tome da niko nikada nije dokazao da su izbori pokradeni, pored mnogih dokaza da postoje mnoge neregularnosti. Pomenuću samo da postoje nadzorna tela koja bi trebalo da prate u stvari regularnost izbora i podsetiću šta piše u oba prethodna izveštaja u Srbiji, a to je da su nadzorna tela propustila da obezbede zloupotrebu javnih službi i državnih resursa, propustila da uspostave efektivne mehanizme koji bi sprečili, pazite sad, "zastrašivanje i pritisak na birače, uključujući kupovinu glasova". U dva izveštaja to imate. Sve to ne ukazuje po našim predstavnicima Srpske napredne stranke da se ne radi o najčistijim izborima ikad, nego o tome da su izbori bili potpuno regularni. Sada ono što je posebno ružno i što posebno iritira jesu ta vaša stalna prebacivanja o tome ko ovde radi za platu, ko je tu zbog novca, ko je tu zbog putnih troškova. Ja bih molio građane Srbije da saberu koliko SNS mesečno dobija od toga što vi sedite tu, a sedite tu zahvaljujući izborima koji su sumnjivi, koji su pokradeni, ukratko. U tom pogledu taj novac u stvari nije onaj koji pripada vama. Niko nikada nije postavio pitanje načina na koji su naši poslanici izabrani. Na kraju, još samo jednu stvar, a to je da nas ovde uvaženi šef poslaničke grupe SNS vrlo često plaši nekakvim građanskim ratovima, govori o nacifikaciji i neonacistima, a mogao bi malo više da pogleda oko sebe, da u stvari to jeste nešto što je.

STOJAN RADENOVIĆ: Poštovani poslanici, da li još neko od predsednika… Kažite, šta je problem? Vreme mu je prošlo. Ima reč poslanik Aleksić. 

MIROSLAV ALEKSIĆ: Koristiću i vreme grupe. Gospodo naprednjaci, evo, posle tri dana biraćete predsedniku parlamenta. Nek vam služi na časte sve ovo što ste radili u prethodnim godinama, svima vama koji ste prešli tu danas da branite mafijaški režim i da služite Aleksandru Vučiću dok je razarao javna preduzeća, počev od EPS-a preko Telekoma, razarao poljoprivredu, razarao obrazovanje, razarao zdravstveni sistem. Za to vreme se bogatila jedna grupa ljudi koja danas vozi meklarene, to su kumovi, voze lambordžinije, pravite vile i kuće svuda po svetu gde vam padne napamet, širite se u "Beogradu na vodi", dok građani Srbije propadaju. Drage kolege, vi ste ti koji ste ćutali posle tragedija koje su se dogodile. Ništa uradili u međuvremenu niste za bezbednost, niti građana Srbije, niti dece. Isto kao što ništa nećete uraditi na izbornim uslovima. Pokrali ste izbore i to treba da kažete. I vi koji to znate i koji mi šapućete u hodniku, kao što to rade pojedinci od vas kad mi kažu - pa, znaš, moramo, a šta da radimo, tu smo, znajte, neće vas to opravdati sutradan. Jednog dana će doći institucije. Ne vredi, ja vam ne mogu pomoći, iako bih možda želeo. A vama, gospodine predsedavajući, čini mi se da ste dobili titulu da možete da budete u grupi ovih besramnih i beščasnih ljudi kojima ništa nije sveto osim svoje funkcije, osim onih prinadležnosti oko kojih ste se svi ovde ujedinili, i G-17 i DS i DSS i radikali i sve moguće partije što su nekada bile, svi ste tu oko golog interesa. Ne zanima vas Srbija, samo vas zanimate vi, da ste na vlasti, da se bogatite, da pljačkate Srbiju, zadužujete građane Srbije i mislite da će to tako proći. Sve traje do nekad, dođe kraj pre ili kasnije. Hvala. 

STOJAN RADENOVIĆ: Zahvaljujem se, poslaniče, prošlo vam je vreme. Ima reč predlagač, Milenko Jovanov. Izvolite. 

MILENKO JOVANOV: Naravno da ideolog i čovek koji je utemeljen i naučno u politiku, čovek koji zna i razume, obrazovan je, tako da je apsolutno normalno da on proziva nas da mi ne znamo ništa i da smo tu zbog interesa, a on zbog čistog altruizma i ne znam ni ja gde, pa je onda bio u čistoj jednoj ideološkoj stranci G17 plus, čvrsta ideološka stranka, onda kao kadar Verice Kalanović, a sada je u koaliciji sa čovekom koji je najveći tajkun među političarima i najveći političar među tajkunima. Vrlo zanimljivo. Ono kako je radio dok je imao priliku da pokaže to svoje poštenje i svoju ideologiju, ideologija je bila - malo tast, malo ja i familijarna priča u nacionalnoj službi za zapošljavanje. Ipak, kada lažete, morate da obratite pažnju na jednu stvar. Svi ovi hodnici su pod kamerama, tako da nije nikakav problem da pogledamo da li vam je ikad iko prišao sa ove strane. Dakle, kada lažete, morate voditi računa da to što lažete može i da se proveri. Vama neko da se obrati? Koji ste vi nameštaj u celoj toj priči da se vama neko obrati? Pa, da se vama neko obraća, taj neko nije normalan. Dakle, ako već neko hoće da priča, pričaće sa onim ko donosi odluke, a ne sa vama, jer ste vi mali od palube kome je neko svojim parama napravio stranku, da pocepate onu u kojoj ste bili potpredsednik, da otimate stranku onome ko vam je hleb dao. To ste radili. Vi ste za to dobili podršku. Prema tome, vama da se neko javlja, pa to nema teorije. Eventualno može da se desi da vam se javi neko od onih koje ste stavili na spisak da ste im pružali usluge medicinske zaštite parama koje ste dobili od Nacionalne službe za zapošljavanje, a nikada u životu nisu čuli ni da postojite, niti ste im u kuću ušli. Ovako, niko drugi. 

STOJAN RADENOVIĆ: Poštovani poslanici, da li se još neko od predsednika poslaničkih grupa javlja za reč? Reč ima poslanik Zdravko Ponoš. 

ZDRAVKO PONOŠ: Ja ću da iskoristim ovaj minut i po, dva, koliko je ostalo, da vas podsetim na neke stvari koje su se desile ovih dana. Kao što znate, ovih dana je jedna žena poginula na ulici zbog neispravnog gradskog prevoza. To je stvar koja mora da ima veze sa ljudima koji vode ovaj grad. Neko je za to odgovoran. Neko je izgubio život, krenuo je na ulicu, krenuo je na posao, krenuo je kući. Desilo se još nešto, desilo se pre mesec i po, a mi smo za to saznali tek juče ili danas. Čovek je izgubio život u zatvoru. Ubijen je. U tom zatvoru je završio zato što nije mogao da plati ili nije želeo da plati kaznu zbog bačene petarde sa balkona. Ubijen je brutalno u zatvoru u svojoj 74-oj godini. To je Srbija danas. Srbija danas nije ovo o čemu vi pričate, nažalost. Za to neko mora da odgovara. Gospođo Brnabić, ministarka u tehničkoj vašoj Vladi, gospođa Popović je ministarka pravde. Taj zatvor je pod njenom subordinacijom. Taj zatvor je pod subordinacijom njenog potčinjenog - načelnika ili direktora Uprave za izvršenje zatvorskih sankcija. Da li je moguće da to dvoje ljudi nemaju nikakav osećaj odgovornosti, sramote, greha? Da li vi možete da kažete neku reč saosećanja, pravdanja, bilo čega? To je, ljudi, skandalozno. To je Srbija danas. To Srbija ne bi trebala da bude. 

STOJAN RADENOVIĆ: Reč ima gospođa Ana Brnabić. Izvolite. 

ANA BRNABIĆ: Da li postoji smrtni slučaj u ovoj zemlji, tragedija, zločin ili bilo šta što se završi smrtnim ishodom da vi to ne vidite kao vašu političku mogućnost i šansu? Da li postoji čovek koji u ovoj zemlji izgubi život, tragično završi život, umre, pogine, ubije ga neko a da vi ne vidite odmah, istog sekunda, istog momenta u tome vašu političku šansu? To je skandal. Ako vi mislite da to na bilo koji način doprinosi dostojanstvu ove Skupštine, ja zaista onda mislim da mi dostojanstvo razumemo na potpuno drugačiji način. Jer, ne postoji zemlja na svetu, ne postoji parlament na svetu u kome kada se nešto tako desi, a dešava se, nažalost, u svim zemljama na svetu, se neko iz opozicije uhvati za to da kritikuje Vladu, ministra, vladajuću koaliciju, predsednika Republike ili bilo šta drugo. E, to su ljudi koji razumeju dostojanstvo institucija, dostojanstvo parlamenta i dostojanstvo ljudskog života. Vi nemate razumevanja čak ni za dostojanstvo ljudskog života. Dokle ćemo mi doći kad govorimo, a uskoro ćemo govoriti o nekom dostojanstvu ovog parlamenta? Toliko ja imam da kažem o vama i vašoj politici. Hvala. 

STOJAN RADENOVIĆ: Reč ima poslanik Aleksandar Jovanović, povreda Poslovnika. 

ALEKSANDAR JOVANOVIĆ: Predsedavajući da li znate šta piše u članu 98. Poslovnika Skupštine koju vi sad ovde zastupate? Jel znate šta piše u članu 98? Piše da postoji redosled govornika koji se prijavljuju i koji treba da dobiju reč. Vi niste ovde dali reč narodnom poslaniku koji je prijavljen Draganu Joniću. Preskočili ste ga. Još jednu stvar, gospodine predsedavajući. Večeras kada budete legli u krevet ako se budete budili to znači da ima nade za vas, ali ako mirno spavate vi ste onda beznadežan slučaj koji je još jedan od robova Aleksandra Vučića. Sram vas bilo, bre! 

STOJAN RADENOVIĆ: Dobro, hvala lepo. Idemo dalje. Reč ima poslanik dr. Vladimir Orlić. Izvolite. 

VLADIMIR ORLIĆ: Preostalo vreme ovlašćenog predstavnika, gospodine predsedavajući. Ne znam šta bih vam rekao, ali baš je prikladno što ste na ovaj način završili ovu raspravu, još jednim odvratnim obraćanjem čoveku koji zaslužuje samo svako poštovanje. Ovo što ste sada rekli njemu zaista je slika i prilika onoga kako ste vodili svoju politiku i svoju kompletnu kampanju i ophođenje koje ste imali na ovoj sednici i nepoštovanje koje ste pokazali, čak i nekim ljudima koji su za vas glasali. Ovo sad što ste uradili ništa niste mogli preciznije o sebi da kažete. Bruka i sramota, pre svega za one koji su vas vaspitali. Što se tiče nekoliko stvari koje smo čuli na samom kraju, naravno da nema ni jedne jedine nesreće u ovoj zemlji koju oni nisu u stanju da zloupotrebe jer nakon onoga što su zloupotrebili prošle godine, a najveću tragediju su zloupotrebili, ne postoji apsolutno ništa što nisu u stanju da iskoriste na isti način. Ali su pokazali da je njihovo suštinsko ime – nasilje protiv Srbije. Na osnovu te zloupotrebe, ali i na osnovu divljanja koje su pokazali na ovoj sednici i na osnovu ponašanja koje su pokazali prema vama, gospodine predsedavajući. Ko je razarao sve? Pa, znaju ljudi u ovoj zemlji mnogo bolje nego što bilo ko ima tu da objasni ili kaže. Zato nisu glasali za one koji su, po mišljenju naroda u ovoj zemlji, razarali sve, a jesu glasali za onu politiku koja je učinila da apsolutno sve u ovoj zemlji samo bude značajno bolje nego što je zatečeno stanje bilo pre nekih 12 godina ili nešto više. Sve, samo značajno bolje. Sad kad ovde u besu viču – videćete vi, pa – biće ovako, pa – biće onako, pa – vi ste najgori na svetu, vi naprednjaci, pa – ko šta vozi, eto recimo taj ko je to rekao on zahvaljujući našoj politici i vlasti SNS, zahvaljujući politici koju je postavio i koju lično predvodi Aleksandar Vučić on sad vozi jedan nov traktor. Jel tako? Zahvaljujući nama ova država mu je to omogućila. Ako nije zadovoljan time ko šta vozi neka vrati taj traktor, za početak. Kad smo kod vraćanja, reče malopre jedan od vas, kaže – vi samim tim što sedite tu vi koristite nešto što je rezultat izborne krađe. Pogledajte se malo među sobom, jeste li čuli šta je taj čovek rekao. Šta vi onda radite dok sedite tu? Da li vi trošite nešto što je rezultat izborne krađe? Bravo genije, svaka čast, ali utvrdili smo, odgovaraju vam rezultati izbora tamo gde ste zadovoljni, a tamo gde niste zadovoljni, a nekako ispade da u Srbiji celoj nemate mnogo razloga da budete zadovoljni, tu ćemo da pričamo koješta. Opet smo slušali ODIR izveštaj šta piše, šta ne piše. Rekli smo vam šta ne piše. Ne piše ništa od onoga što ste lagali, ne piše da je bilo izborne krađe. Ne piše ni reč o 40.000 fantoma iz Republike Srpske. Užasna laž koju ste izgovorili i veliku štetu pokušali da nanesete sopstvenom narodu. Ne piše ništa na temu da navodno neko u svetu ne priznaje rezultate te izbora, ne piše ni reč jedna o nekoj međunarodnoj istrazi. Dakle, sve ono što ste slagali ne piše. Znate šta piše? Piše da je na televizijama vašeg tajkuna, onom kome ste otišli da se zakunete, da pred njegovim kamerama položite zakletvu jer se zna kome vi polažete račune, a ne ovde narodu u ovoj sali, ne pred ovim grbom i ne pred ovom zastavom. U tim medijima, brat-bratu u 80% vremena u izbornoj kampanji bila je samo najgora, najcrnja negativna kampanja protiv Aleksandra Vučića lično ili protiv izborne liste koja je njegovo ime nosila. To piše u tom izveštaju ODIR-a. Da li vam je nešto vredelo? Nije. Ne gutaju ljudi više u ovoj zemlji vaše laži kako nisu u kampanji, kako nisu sa tih vaših televizija ili iz bezbrojnih drugih medija koje imate pod svojom kontrolom, tako neće ma šta govorili i u ovoj sali. Toliko bi valjda trebalo do sada da vam bude jasno. Što se tiče memorijalnog centra, kad bude podignut, biće podignut ne zahvaljujući vama, nego zahvaljujući onima koji su sve drugo u ovoj zemlji uradili što vi ili niste umeli ili niste smeli ili vas nije bilo briga. Što se tiče vašeg odnosa po tom pitanju, sve staje u ovu sliku ovde. Vidite kako ste slavili kada ste prodali zgradu Maršalata. Takođe, važne institucije, u pravu ste gospodine Vučeviću, praktično poklonili. Samo na papiru je tamo pisala neka cena, duplo niža od onoga što je utvrdila vojska. Tu ste odmah stvari prepolovili, ali na kraju ništa plaćeno nije. Dakle, ovako ste slagali što ste to praktično poklonili, a onda dodatno i ponizili našu vojsku. Pazite, našu vojsku, da ona mora krš u tim ruševinama da očisti da bi onda na poklon išlo Amerikancima, tako je Jovanoviću, ne računajući podzemni objekat, ne računajući kompletan kompleks. Znate ko je slavio to? Evo sa šampanjcem ko je slavio. Vidite tadašnjeg gradonačelnika. Evo ga tadašnji gradonačelnik, vaš Kapo di tuti kapi, evo ga tadašnji ministar, evo su i ambasadori koji su u tome učestvovali. Ko je bio predsednik države tada, to je 2007. godina u pitanju, znate i sami. Ko je bio načelnik Generalštaba, možete da pogodite i to. Na kraju, što se tiče dijaloga, Ana Brnabić je pokazala i danas na ovoj sednici ponovila da je za taj dijalog spremna. Koliko će imati smisla taj dijalog sa vama koji smatrate da se on vodi pesnicama ili ciglama u glavu ili vešalima ili onim motkama kojima ste razbijali Stari dvor, kojima ste kidisali na našu policiju, ne znam. Ali, u svakom slučaju, ona će nastaviti da se prema vama odnosi samo neuporedivo bolje nego što ste sami zaslužili. Šta ste i koliko ste zaslužili reći će narod na ovim prvim sledećim izborima vrlo jasno. Nikad tu narod ne greši. Zbog toga što narod nikad ne greši, vi ste tu u toj kaljuzi, na toj dubokoj margini gde vam je i mesto. Zahvaljujem svima koji su učestvovali u raspravi ispred naše poslaničke grupe i želim Ani Brnabić svaku sreću i svaki uspeh na obavljanju odgovorne dužnosti. Biće na ponos cele Narodne skupštine. Hvala. 

STOJAN RADENOVIĆ: Poštovani poslanici, pošto više nema predstavnika poslaničkih grupa, dajem reč poslaniku predlagaču Jovanovu da zaključi, konačno da da definitivni predlog za predsednika Skupštine. 

MILENKO JOVANOV: Hvala svim poslanicima koji su učestvovali u raspravi. Nažalost, nismo napravili iskorak u odnosu na prethodni saziv. Ponovo smo imali čitanje iz medija Milovana Brkića, prepričavanje novinskih članaka. Ponovo su teme bile najčešće vezane za sve ostalo, osim za dnevni red. Nadam se da ćemo to u nekom narednom periodu prevazići i konačno u Skupštini razgovarati što je tačka dnevnog reda. Prosto, Skupština nije mesto koje treba da trpi to što neko nije dovoljno talentovan ili nema dovoljno znanja da priča o onome šta je na dnevnom redu, pa prepričava isečke iz novina, koje je pravio kod kuće valjda seckajući makazicama i lepeći po sveskama. Prema tome to je očigledno. 

ALEKSANDAR JOVANOVIĆ: Baš si talentovan.

MILENKO JOVANOV: Poštovani predsedavajući, jel se vi sećate šta sam ja danas rekao - dođe, viče ode, drmne još vinjaka, dođe, viče, i onda na kraju potpuni haos. Evo, svedočite sada da sam dobro proučio to ponašanje poslanika koji je sinonim za vinjak u ovom parlamentu u prethodne dve godine mandata. Dakle, apsolutno znamo taj ceo ciklus, kad je miran, kad potpuno se ne kontroliše itd. Dok je mahao slikama Gorana Vesića tada je bio raspoložen, sada je ljut i tako, ali proći će ga to. Nastaviću ja. Dakle, nismo čuli ono što su ozbiljne kritike i šta to Anu Brnabić sprečava da bude na čelu parlamenta iz prostor razloga što činjenički takvih stvari i nema. Dakle, čuli smo neke odavno i više puta ponovljene otrcane fraze. Čuli smo optužbe bez ikakvih dokaza i čuli smo ponavljanje pesmica koje su naučene napamet, koje prosto moraju da se ponavljaju, jer ako se sa tim prestane pada kao kula od karata cela priča koja je sastavljena i vraćamo se na pitanje njihove odgovornosti za sve ono što su njihovi rezultati njihovog rada. Ono što bih posebno želeo da istaknem na samom kraju, pošto vidim da sam dobio jednu optužbu za ovo što sam govorio, pa me Nezavisno društvo Vojvodine optužilo da podstičem na javni linč. Sada ćemo da im odgovorimo. Pošto pitaju - šta ćemo sad, sada ćemo da im odgovorimo. Nisam vas ja, gospodo iz NDNV terao da idete u Dubrovnik da pljujete po sopstvenoj državi, niti sam vas ja snimao. Nisam vas ja terao da poredite svoja imena sa Dinkom Šakićem, niti sam vas ja snimao. Nisam vas ja terao da pričate o tome da se Vojvodina dosrbljava i da ne treba da se grade crkve pravoslavne u vizantijskom, nego u baroknom stilu, nego ste to sami radili, sami se snimali itd. Nisam ja terao Aidu Ćorović da priča o tome kako će Aleksandar Vučić biti ubijen čim padne sa vlasti. To ste radili sami. To ste radili sami. Pitajte onog koji vas je snimao zašto vas je snimao i ne mogu ja biti odgovoran za ono šta ste vi sami izjavili. Uostalom, ko meni ne veruje neka pogleda snimke pa neka vidi šta su izjavljivali. Treba da ih je sramota i umesto izvinjenja srpskom narodu u Vojvodini, umesto izvinjenja vernicima Srpske pravoslavne crkve u Vojvodini, umesto izvinjenja kompletnom srpskom narodu, koji kompletan nosi žrtvu Jasenovca kao takvog, oni napadaju dalje i bave se optužbama. Nema ovde da prođe - napad je najbolja odbrana. Dok sam živ ponavljaću šta vam je politika. Dakle, protiv povećanja broja Srba u Vojvodini, poređenja imena sa imenom Dinka Šakića, ubice iz Jasenovca. To vam je politika i to ste pokazali. To što prvo podržavate one koji kažu da su protiv nasilja, to što podržavate Proglas i ostale, to vama neka ide na čast, a i svi vi koji ste se u to kolo uhvatili zakitite se time. Još jednom hvala svima na podršci. Hvala partnerima. Da se zahvalim vama, gospodine predsedavajući, na način na koji ste vodili sednicu, na svemu što ste izdržali ovih dana. Nažalost, i vašu dobronamernost neki ljudi nisu u stanju da razumeju, ali dobro, šta da radimo. U takvom vremenu živimo. Da iskoristim priliku da se zahvalim na saradnji i na dosadašnjem radu i Vladimiru Orliću za protekle dve godine na čelu Narodne skupštine Republike Srbije. Naravno, puno uspeha i sreće u radu budućoj predsednici Skupštine Ani Brnabić. Hvala. 

STOJAN RADENOVIĆ: Poštovani poslanici, zaključujem pretres o predlogu kandidata za predsednika Narodne skupštine. Glasanje će biti za 10 minuta. Sada predlažem pauzu.

STOJAN RADENOVIĆ: Poštovani poslanici, saglasno ovlašćenju iz člana 9. stav 5. Poslovnika, utvrđujemo listu kandidata za predsednika Narodne skupštine na kojoj je samo jedan kandidat, i to Brnabić Ana. S obzirom na to da je Narodna skupština obavila pretres i pošto je, saglasno članu 9. stav 5. Poslovnika, utvrđena lista kandidata za predsednika Narodne skupštine, podsećam vas da, prema članu 10. stav 1. Poslovnika, pre pristupanja izboru predsednika Narodne skupštine, Narodna skupština treba da odluči da li će se glasati tajno ili javno. Ako Narodna skupština odluči da se glasa javno, glasa se prozivkom narodnih poslanika (član 10. stav 2. Poslovnika). Predlažem da se izbor predsednika Narodne skupštine obavi javnim glasanjem – prozivkom narodnih poslanika. Stavljam na glasanje predlog da se izbor predsednika Narodne skupštine obavi javnim glasanjem – prozivkom narodnih poslanika. Molim narodne poslanike da pritisnu odgovarajući taster na poslaničkoj jedinici. Zaključujem glasanje i saopštavam: za – 154, protiv – tri, uzdržanih – nema, nije glasao – jedan, ukupno prisutno – 158 narodnih poslanika. Konstatujem da je Narodna skupština većinom glasova odlučila da se izbor predsednika Narodne skupštine obavi javnim glasanjem, tj. prozivkom narodnih poslanika. Prelazimo na odlučivanje. Izbor predsednika Narodne skupštine javnim glasanjem – prozivkom narodnih poslanika. Pošto je Narodna skupština odlučila da se izbor predsednika Narodne skupštine obavi javnim glasanjem, glasanje treba da obavimo prozivkom narodnih poslanika (član 10. stav 2. Poslovnika). Pre prelaska na glasanje prozivkom, podsećam vas da je članom 131. Poslovnika uređen postupak sprovođenja javnog glasanja – prozivkom i da, shodno toj odredbi: generalni sekretar Narodne skupštine proziva narodne poslanike po azbučnom redu prezimena; svaki prozvani narodni poslanik izgovara reč „za“, „protiv“ ili „uzdržan“; predsedavajući ponavlja ime i prezime narodnog poslanika koji je glasao i njegovu izjavu, odnosno utvrđuje da je odsutan ili da ne želi da glasa; generalni sekretar Narodne skupštine zapisuje izjavu narodnog poslanika ili njegovu odsutnost uz njegovo ime i prezime na spisku. Pre nego što pređemo na glasanje, podsećam vas da je članom 104. stav 1. Ustava Republike Srbije utvrđeno da Narodna skupština, većinom glasova svih narodnih poslanika, bira predsednika Narodne skupštine. Stavljam na glasanje predlog da se za predsednika Narodne skupštine izabere narodna poslanica Ana Brnabić. Pristupamo glasanju prozivkom narodnih poslanika. Molim generalnog sekretara Narodne skupštine da obavi prozivku narodnih poslanika po azbučnom redu prezimena i evidentira njihovo izjašnjavanje. Napominjem da se glasanje vrši na taj način što svaki narodni poslanik izgovara reč „za“, „protiv“ ili „uzdržan“. Molim narodne poslanike da prilikom glasanja ustanu i da se izjasne. 

SRĐAN SMILJANIĆ: Avramov Andrijana – nije tu; Albijanić prof. dr Miloljub – za; Aleksić Zagorka – za; Aleksić Miroslav – nije tu; Antić Ivan – za; Antonijević Borislav – protiv; Arsić Veroljub – za; Arsić Dragana – za; Atlagić prof. dr Marko – za; Bajatović dr Dušan – za; Bajić Boris – za; Bajić dr Živan – za; Bakarec Nebojša – za; Baković Nastasja – nije tu; Bandić Predrag – za; Bačevac dr Muamer – za; Beloica Martać Ana – za; Bečić Igor – za; Božić Sandra – za; Bojović Radomir – za; Brnabić Ana – za; Bulatović Dejan – za; Veselinović Dobrica – nije tu; Veselinović Željko – nije tu; Vojinović Marija – nije tu; Vraneš mr Ljubica – za; Vujadinović Milimir – za; Vujičić mr Danijela – za; Vučević Miloš – za; Gnjidić Miloš – za; Gojković Žika – za; Grbović Pavle – nije tu; Grgur Uglješa – za; Gujon Arno – za; Gurešić dr Dejan – za; Davidovac Tijana – za; Dačić Ivica – za; Delić prof. dr Dragan – nije tu; Denić Olivera – za; Dinić doc. dr Rastislav – nije tu; Dragišić prof. dr Zoran – za; Drecun Milovan – za; Durgutović Edis – za; Đerlek Edin – za; Đilas Dragan – nije tu; Đokić Uroš – nije tu; Đorđević doc. dr Biljana – nije tu; Đorđević Vladimir – nije tu; Đorđić Đorđo – nije tu; Đukanović Vladimir – za; Đukić Aleksandar – za; Đukić Dejanović prof. dr Slavica – za; Đurić Nevena – za; Đurišić Vesna – za; Eraković Ana – nije tu; Žarić Kovačević Jelena – za; Živković Irena – nije tu; Zagrađanin Vladan – za; Zdravković dr Marija – za; Zukorlić Usame – za; Ivanović Aleksandar – nije tu; Ivanović Ana – nije tu; Ivković Lepomir – za; Ilić Slobodan – nije tu; Ilić Sonja – za; Ilić-Stošić Biljana – za; Jakovljević dr Ana – nije tu; Jakovljević Biljana – za; Janković Tomislav – za; Janošević Stanislava – za; Janjić dr Jovan – nije tu; Janjić Stefan – nije tu; Jevđić Marija – za; Jekić Dalibor – nije tu; Jelić mr Vladimir – nije tu; Jerinić Jelena – nije tu; Jefić Branković Sanja – za; Jovanov Milenko – za; Jovanović Aleksandar – nije tu; Jovanović Branimir – za; Jovanović Darko – za; Jovanović Dragan – za; Jovanović Jadranka – za; Jovanović dr Miloš – nije tu; Jovanović Nataša – za; Jovanović Snežana – za; Jonić Dragan – nije tu; Josifović Branislav – za; Jugović Aleksandar – za; Kamberi Šaip – nije tu; Karanac Jasmina – za; Karić Ivan – za; Kitanović Stefan – za; Kovač Elvira – za; Kovač prof. dr Mitar – nije tu; Kozma Robert – nije tu; Kolundžija Jovan – za; Koljević Grifi dr Bogdana – nije tu; Komlenski Đorđe – za; Kondić Miroslav – za; Kostov Risto – za; Krkobabić Milan – za; Krkobabić Stefan – za; Krstić Ana – protiv; Krstić Nenad – za; Kučević Selma – nije tu; Lazović Radomir – nije tu; Laketić prim. doc. dr Darko – za; Linta Miodrag – za; Lončar dr Zlatibor – za; Lukić Branko – protiv; Lukić Dragana – za; Lukić Šarkanović prof. dr Mirka – za; Lutovac dr Zoran – nije tu; Lepojević Siniša – nije tu; Marić Dušan – za; Marković Aleksandar – za; Marković D. Dragan – nije tu; Marković M. Dragan – za; Marković dr Ksenija – nije tu; Marković Uglješa – za; Marković Topalović dr Tatjana – nije tu; Marsenić Predrag – nije tu; Marušić Jablanović dr Milica – nije tu; Matić Veroljub – za; Macura Nada – za; Macura Tatjana – za; Mijatović Marina – nije tu; Milanović Verica – nije tu; Miletić Milija – za; Miletić Slađana – nije tu; Milivojević Srđan – nije tu; Milijić Svetlana – za; Milisavljević prof. dr Slobodan – za; Milić Goran – za; Milić Milaš Nataša – za; Milojčić Nenad – nije tu; Milojičić Radoslav – za; Milošević Jelena – nije tu; Milošević Marko – za; Milošević Sanja – za; Miljanić Ana – za; Miljuš Branko – nije tu; Mirković Aleksandar – za; Mitrović dr Nenad – nije tu; Mitrović Peđa – nije tu; Mihailović Vojislav – nije tu; Mihajlović Nataša – za; Mladenović Marko – za; Mrdić dr Uglješa – za; Načić Lidija – za; Nedović Vesna – za; Nestorović Branimir – nije tu; Nestorović Danijela – nije tu; Nešić Anita – za; Nikezić Dušan – nije tu; Nikolić Goran – za; Nikolić Dragan – za; Nikolić Ivana – za; Nikolić Milica – za; Nikolić Slobodan – za; Nikolić Tatjana – za; Novaković Borislav – nije tu; Novaković Nebojša – nije tu; Obradović Jasmina – za; Oreg dr Anna – nije tu; Orlić dr Vladimir – za; Pavić Aleksandar – protiv; Pavićević prof. dr Đorđe – nije tu; Pavlović Branko – protiv; Pavlović Jelena – nije tu; Pajić Vladimir – nije tu; Palalić Jovan – za; Palurović Jasmina – za; Pantelić Nikola – za; Pantić Pilja Biljana – za; Parandilović Miloš – nije tu; Pastor prof. dr Balint – za; Paunović Snežana – za; Pašić Tatjana – nije tu; Perić Diligenski dr Tijana – nije tu; Pernat Sonja – nije tu; Petković Goran – nije tu; Petković dr Petar – nije tu; Petrašinović Miroslav – za; Petrović Goran – nije tu; Petrović Olja – za; Petrović Slobodan – nije tu; Ponoš Zdravko – nije tu; Popović Mila – nije tu; Raguš Marina – za; Radenović Stojan – za; Radin Milan – za; Radinović Dragana – za; Radisavljević Slađana – nije tu; Radovanović Bogdan – nije tu; Radovanović Slavica – nije tu; Radović Dijana – za; Radosavljević Nikola – za; Rađenović Tanja – za; Rajičić dr Ivan – za; Rakić Goran – za; Rakić Snežana – nije tu; Rašić Dragana – nije tu; Rebrača Željko – za; Ristić Dejan – za; Ristić Žarko – nije tu; Rističević Marijan – za; Ristović Nenad – za; Rokvić Ivana – nije tu; Ružić Branko – za; Savović Petković Vesna – za; Sandić Zoran – nije tu; Selaković Nikola – za; Simonović Bratić Dunja – za; Spasojević Goran – za; Spirić Jelena – nije tu; Stamatović Ivana – za; Stanković Đorđe – nije tu; Stanojević Dragan – nije tu; Starčević Života – za; Stefanović Borko – nije tu; Stojanović Zoran – nije tu; Stojanović Katarina – za ; Stojiljković Dušan – za; Stojmenović Natalija – nije tu; Stošić Hadži Milorad – za; Strainović Sanela – za; Tatalović Filip – nije tu; Tvrdišić Radovan – za; Tepić Marinika – nije tu; Tobijaš Jožef – za; Tomašević Dejan – za; Tomašević mr Nenad – nije tu; Tončev Novica – za; Torbica Bojan – za; Ujhelji mr Akoš – za; Uri dr Emeše – za; Filipović Nenad – za; Filipovski Dubravka – za; Cvejić prof. dr Slobodan – nije tu; Čotrić Aleksandar – za; Džajić Sanja – za; Šarac dr Lidija – za; Škrbić Slavica – nije tu; Škrijelj Ahmedin – nije tu; Šćekić Dalibor – za; Šulkić Dejan – nije tu; Šušnjar Slađana - za;

STOJAN RADENOVIĆ: Poštovani narodni poslanici. Dozvolite mi da saopštim rezultate glasanja. Od 158 narodnih poslanika koji su pristupili glasanju, za kandidata za predsednika Narodne skupštine glasalo je 153 narodna poslanika, protiv je bilo pet narodnih poslanika, uzdržanih nema. Poštovani narodni poslanici na osnovu vašeg glasanja konstatujem da je kandidat Ana Brnabić dobila većinu glasova svih narodnih poslanika i da je Narodna skupština za predsednika Narodne skupštine izabrala narodnog poslanika Anu Brnabić. Molim predsednika Narodne skupštine da preuzme predsedavanje Narodne skupštine. Izvolite. 

ANA BRNABIĆ: Poštovani narodni poslanici, iskreno vam se zahvaljujem na poverenju koje ste mi ukazali izborom za predsednika Narodne Skupštine Republike Srbije. Prelazimo na 3. tačku dnevnog reda. Dobili ste predloge za potpredsednike Narodne Skupštine. Molim poslaničke grupe, ukoliko to nisu učinile , da odmah podnesu prijavu za reč sa redosledom narodnih poslanika. Saglasno članu 16. stav 4. Poslovnika Narodne skupštine, otvaram pretres o Predlogu kandidata za potpredsednike Narodne skupštine. Da li neko želi reč? Ne. Zaključujem pretres. Niko mi se nije javio. Ako mogu samo da vas zamolim. Dakle, pod jedan obaveštena sam da su konsultacije za potpredsednike Narodne skupštine i za radna tela Narodne skupštine obavljene, da se postigla saglasnost potpredsednika Narodne skupštine i radnih tela Narodne skupštine. Niste se udostojili ni da budete prisutni za vreme glasanja. Nisam dobila da je bilo ko zainteresovan za reč tako da od kada sam otvorila pretres. Zaključujem pretres i stavljam na glasanje predlog da Narodna skupština utvrdi da ima šest potpredsednika. Zaključujem glasanje: za – 153, protiv – pet, uzdržanih – nema, nije glasalo – 18 narodnih poslanika, ukupno 186 narodnih poslanika. Nastavljamo radi i prelazimo na izbor potpredsednika Narodne skupštine. Dozvolite mi da saglasno članu 16. stav 5. Poslovnika utvrdim listu kandidata za potpredsednike Narodne skupštine i to po azbučnom redu prezimena prema podnetom predlogu utvrđujem sledeću listu kandidata za potpredsednike Narodne skupštine i želim takođe odmah da se zahvalim svima koji su učestvovali u konsultacijama za potpredsednike. Želim takođe da se zahvalim i narodnim poslanicima iz opozicije koji su učestvovali i koji su konstruktivnom raspravom doprineli da se napravi dogovor oko potpredsednika, tako da će i opozicija imati dva potpredsednika i verujem da je to ono što treba ovom parlamentu i hvala još jednom svima što smo se dogovorili, imali konsultacije, dogovorili se i svi podržali ovaj predlog. Dakle, prema podnetom predlogu utvrđujem sledeću listu kandidata za potpredsednike Narodne skupštine: Sandra Božić, Edin Đerlek, dr Jovan Janjić, Elvira Kovač, Snežana Paunović i Marina Raguš. Podsećam vam da prema članu 17. stav 1. Poslovnika pre pristupanja izboru potpredsednika Narodna skupština na predlog predsednika odlučuje da li će se glasati tajno ili javno. Ako Narodna skupština odluči da se glasa javno, glasa se prozivkom narodnih poslanika. Predlažem da se izbor potpredsednika Narodne skupštine obavi javnim glasanjem, prozivkom narodnih poslanika i stavljam na glasanje ovaj predlog. Hajmo ovako. Da vas pitam, recite mi da li ste bili zainteresovani za konsultaciju u vezi potpredsedničkih mesta? Niste. Da li ste se odazvali pozivu za konsultacije oko potpredsedničkih mesta? Ne. Verujem, niste bili u sali ni kada smo nastavili rad Narodne skupštine, tako da iz dve premise, pod jedan, da niste bili zainteresovani za konsultacije za potpredsednička mesta, ni radna tela i pod dva, da niste bili u sali kada smo pokrenuli ovu tačku dnevnog reda, niste se javili za reč da je samim tim ta tema završena. Da ste bili zainteresovani za potpredsednička mesta pojavili biste se na konsultacijama za potpredsednička mesta. Idemo dalje. Rezultati glasanja: za – 157, protiv – tri, uzdržanih – nema, nije glasalo – 29, od ukupno 189 narodnih poslanika koji su glasalo. Pošto je Narodna skupština odlučila da izbor potpredsednika Narodne skupštine obavi javnim glasanjem, u tom slučaju je članom 17. stav 2. Poslovnika propisano da ako Narodna skupština odluči da se glasa javno, glasa se prozivkom. Prema odredbi člana 17. stav 3. Poslovnika, glasati se može najviše za onoliko kandidata koliko se bira i potpredsednika i to između kandidata čija su imena navedena na listi kandidata. Pre prelaska na glasanje prozivkom, podsećam vas da je članom 131. Poslovnika utvrđen postupak sprovođenja javnog glasanja prozivkom i da shodno toj odredbi generalni sekretar, odnosno zamenik generalnog sekretara proziva narodne poslanike po azbučnom redu prezimena. Narodni poslanici koji pristupaju glasanju izgovaraju puno ime i prezime kandidata za koje glasaju, predsednik ponavlja ime i prezime narodnog poslanika koji je glasao i njegovu izjavu, odnosno utvrđuje da je odsutan ili da ne želi da glasa. Generalni sekretar, odnosno zamenik generalnog sekretara zapisuje izjavu narodnog poslanika ili njegovu odsutnost uz njegovo ime i prezime na spisku. Napominjem da Narodna skupština, prema članu 104. stav 1. Ustava Republike Srbije bira potpredsednike Narodne skupštine većinom glasova svih narodnih poslanika. Imajući u vidu da se poštovana gospoda nisu pojavila na konsultacijama za potpredsednike, ali deluje da bi naknadno volela da razgovaraju o tome, a ja mislim da u duhu parlamentarne demokratije pravo mesto… Podsećam vas na dostojanstvo parlamenta. Imajući to u vidu, stavljam na glasanje predlog da se za potpredsednika Narodne skupštine izaberu Sandra Božić, Edin Đerlek, dr Jovan Janjić, Elvira Kovač, Snežana Paunović i Marina Raguš. Molim generalnog sekretara, odnosno zamenika generalnog sekretara da obavi prozivanje narodnih poslanika po azbučnom redu prezimena i evidentira njihovo izjašnjavanje. Napominjem da svaki narodni poslanik treba da izgovori puno ime i prezime kandidata za kojeg glasa u skladu sa članom 131. stav 4. Poslovnika. Pristupamo glasanju prozivkom narodnih poslanika. Izvolite. 

SRĐAN SMILJANIĆ: Avramov Andrijana – Albijanić prof. dr Miloljub – za; Aleksić Zagorka – za; Aleksić Miroslav – Antić Ivan – za; Antonijević Borislav – protiv; Arsić Veroljub – za; Arsić Dragana – za; Atlagić prof. dr Marko – za; Bajatović dr Dušan – za; Bajić Boris – za; Bajić dr Živan – za; Bakarec Nebojša – za; Baković Nastasja – Bandić Predrag – za; Bačevac dr Muamer – za; Beloica Martać Ana – za; Bečić Igor – za; Božić Sandra – za; Bojović Radomir – za; Brnabić Ana – za; Bulatović Dejan – za; Veselinović Dobrica – nije tu; Vojinović Marija – nije tu; Vraneš mr Ljubica – za; Vujadinović Milimir – za; Vujičić mr Danijela – za; Vučević Miloš – za; Gnjidić Miloš – za; Gojković Žika – za; Grbović Pavle – Grgur Uglješa – za; Gujon Arno – za; Gurešić dr Dejan – za; Davidovac Tijana – za; Dačić Ivica – za; Delić prof. dr Dragan – nije tu; Denić Olivera – za; Dinić doc. dr Rastislav – nije tu; Dragišić prof. dr Zoran – za; Drecun Milovan – za; Durgutović Edis – za; Đerlek Edin – za; Đilas Dragan – nije tu; Đokić Uroš – nije tu; Đorđević doc. dr Biljana – nije tu; Đorđević Vladimir – Đorđić Đorđo – Đukanović Vladimir – za; Đukić Aleksandar – za; Đukić Dejanović prof. dr Slavica – za; Đurić Nevena – za; Đurišić Vesna – za; Eraković Ana – Žarić Kovačević Jelena – za; Živković Irena – Zagrađanin Vladan – za; Zdravković dr Marija – za; Zukorlić Usame – za; Ivanović Aleksandar – Ivanović Ana – Ivković Lepomir – za; Ilić Slobodan – Ilić Sonja – za; Ilić-Stošić Biljana – za; Jakovljević dr Ana – Jakovljević Biljana – za; Janković Tomislav – za; Janošević Stanislava – za; Janjić dr Jovan – Janjić Stefan – Jevđić Marija – za; Jekić Dalibor – Jelić mr Vladimir – Jerinić prof. dr Jelena – Jefić Branković Sanja – za; Jovanov Milenko – za; Jovanović Aleksandar – Jovanović Branimir – za; Jovanović Darko – za; Jovanović Dragan – za; Jovanović Jadranka – za; Jovanović dr Miloš – Jovanović Nataša – za; Jovanović Snežana – za; Jonić Dragan – Josifović Branislav – za; Jugović Aleksandar – za; Kamberi Šaip – Karanac Jasmina – za; Karić Ivan – za; Kitanović Stefan – za; Kovač Elvira – za; Kovač prof. dr Mitar – Kozma Robert – Kolundžija mr Jovan – za; Koljević Grifit dr Bogdana – Komlenski Đorđe – za; Kondić Miroslav – za; Kostov Risto – za; Krkobabić Milan – za; Krkobabić Stefan – za; Krstić Ana – za; Krstić Nenad – za; Kučević Selma – Lazović Radomir – Laketić prim. doc. dr Darko – za; Linta Miodrag – za; Lončar dr Zlatibor – za; Lukić Branko – protiv; Lukić Dragana – za; Lukić Šarkanović prof. dr Mirka – za; Lutovac dr Zoran – nije tu; Lepojević Siniša – nije tu; Marić Dušan – za; Marković Aleksandar – za; Marković D. Dragan – Marković M. Dragan – za; Marković dr Ksenija – Marković Uglješa – za; Marković Topalović dr Tatjana – Marsenić Predrag – Marušić Jovanović Milica – Matić Veroljub – za; Macura Nada – za; Macura Tatjana – za; Mijatović Marina – Milanović Verica – Miletić Milija – za; Miletić Slađana – Milivojević Srđan – Milijić Svetlana – za; Milisavljević prof. dr Slobodan – za; Milić Goran – za; Milaš Nataša – za; Milojičić Nenad – Milojičić Radoslav – za; Milošević Jelena – Milošević Marko – za; Milošević Sanja – za; Miljanić Ana – za; Miljuš Branko – Mirković Aleksandar – za; Mitrović dr Nenad – Mitrović Peđa – Mihailović Vojislav – Mihajlović Nataša – za; Mladenović Marko – Mrdić dr Uglješa – za; Načić Lidija – za; Nedović Vesna – za; Nestorović Branimir – protiv; Nestorović Danijela – Nešić Anita – za; Nikezić Dušan – Nikolić Goran – za; Nikolić Dragan – za; Nikolić Ivana – za; Nikolić Milica – za; Nikolić Slobodan – Nikolić Tatjana – za; Novaković Borislav – Novaković Nebojša – Obradović Jasmina – za; Oreg dr Ana – Orlić dr Vladimir – za; Pavić Aleksandar – protiv; Pavić prof. dr Đorđe – Pavlović Branko – za; Pavlović Jelena – protiv; Pajić Vladimir – Palalić Jovan – za; Palurović Jasmina – za; Pantelić Nikola – za; Pantić Pilja Biljana – za; Parandilović Miloš – Pastor prof. dr Balint – za; Paunović Snežana – za; Pašić Tatjana – Perić Diligenski dr Tijana – Pernat Sonja – Petković Goran – Petković dr Petar – Petrašinović Miroslav – za; Petrović Goran – Petrović Olja – za; Petrović Slobodan – Ponoš Zdravko – Popović Mila – Raguš Marina – za; Radenović Stojan – za; Radin Milan – za; Radinović Dragana – za; Radisavljević Slađana – Radovanović Bogdan – Radovanović Slavica – Radović Dijana – za; Radosavljević Nikola – za; Rađenović Tanja – za; Rajičić Ivan – za; Rakić Goran – za; Rakić Snežana – Rašić Dragana – Rebrača Željko – za; Ristić Žarko – Rističević Marijan – za; Ristović Nenad – za; Rokvić Ivana – Ružić Branko – za; Savović Petković Vesna – za; Sandić Zoran – Selaković Nikola – za; Simonović Bratić Dunja – za; Spasojević Goran – za; Spirić Jelena – Stamatović Ivana – za; Stanković Đorđe – protiv; Stanojević Dragan – Starčević Života – za; Stefanović Borko – Stojanović Zoran – Stojanović Katarina – za; Stojiljković Dušan – za; Stojmenović Natalija – Stošić hadži Milorad – za; Strainović Sanela – za; Tatalović Filip – Tvrdišić Radovan – za; Tepić Marinika – Tobijaš Jožef – za; Tomašević Dejan – za; Tončev Novica – za; Torbica Bojan – za; Ujhelji mr Akoš – za; Uri dr Emeše – za; Filipović Nenad – za; Filipovski Dubravka – za; Cvejić prof. dr Slobodan – Čotrić Aleksandar – za; Džajić Sanja – za; Šarac dr Lidija – za; Škrbić Slavica – Škrijelj Ahmedin – Šćekić Dalibor – za; Šulkić Dejan – Šušnjar Slađana – za. Ja se izvinjavam, nismo se čuli, Dejan Ristić – za. 

ANA BRNABIĆ: Samo da se obratim, molim vas, poštovani narodni poslanici. Sedite, nema nikakvih problema, nema razloga zaista. Samo nešto da objasnim građanima Republike Srbije da bi razumeli zašto u ovom trenutku Narodna skupština izgleda ovako kao što izgleda. Tri dana, ni manje ni više, tri dana su trajale konsultacije za potpredsednike i radna tela u Narodnoj skupštini Republike Srbije. Tri dana, ni jedan od ta tri dana se, poštovani narodni poslanici, nisu pojavili na konsultacijama. Deo opozicije se pojavio na konsultacijama, dali su svoje predloge. Svi predlozi koji su došli od strane narodnih poslanika opozicije su od strane narodnih poslanika većine uvaženi. Dakle, sve što je opozicija tražila tokom konsultacija opozicija je dobila. Samo da ste pokazali jednu mrvu poštovanja prema Narodnoj skupštini, mrvu poštovanja da se odazovete na konsultacije, sve smo mogli da dogovorimo da bude civilizovano, da ovde svi zajedno kao što je to bio slučaj nekada glasamo o tome. Ali ne, nažalost. Jedino valjda cilj je da se pravi cirkus u ovoj Narodnoj skupštini. Dakle, tri dana su trajale konsultacije. Da ste zrno energije pokazali na tim konsultacijama u odnosu na to kako se ponašate sada lako bi se sve dogovorili, tako da samo ljudi razumeju o čemu se u stvari radi.

ANA BRNABIĆ: Poštovane građanke i građani Republike Srbije, poštovani narodni poslanici, pošto smo obavili glasanje za izbor potpredsednika Narodne skupštine prozivkom, zaključujem glasanje i pristupam utvrđivanju rezultata glasanja. Glasanju je pristupilo 159 narodnih poslanika, za sve kandidate za potpredsednike za je glasalo 155 narodnih poslanika, protiv - četvoro. Konstatujem da su kandidati Sandra Božić, Edin Đerlek, dr Jovan Janjić, Elvira Kovač, Snežana Paunović i Marina Raguš izabrani za potpredsednike Narodne skupštine Republike Srbije i čestitam vam. Molim vas da sada zauzmete mesta pored mene. Hvala vam. Prelazimo na četvrtu tačku dnevnog reda – IMENOVANJE GENERALNOG SEKRETARA NARODNE SKUPŠTINE. Primili ste predlog da se za generalnog sekretara Narodne skupštine imenuje Srđan Smiljanić. Otvaram pretres o predlogu kandidata za imenovanje generalnog sekretara Narodne skupštine. Da li neko želi reč? Zaključujem pretres. Stavljam na glasanje predlog da se za generalnog sekretara Narodne skupštine imenuje Srđan Smiljanić. Zaključujem glasanje i saopštavam: za – 148 narodnih poslanika, protiv – pet narodnih poslanika, uzdržanih – nije bilo, nije glasalo – 25, od ukupno – 178 narodnih poslanika. Dozvolite da čestitam Srđanu Smiljaniću na imenovanju za generalnog sekretara narodne skupštine. Srđane, hvala mnogo na svemu. Peta tačka dnevnog reda je – IZBOR ČLANOVA RADNIH TELA NARODNE SKUPŠTINE. Primili ste Predlog odluke o izboru članova i zamenika članova odbora Narodne skupštine Republike Srbije. Saglasno članu 192. stav 3. Poslovnika, otvaram jedinstveni pretres o Predlogu odluke o izboru članova i zamenika članova odbora Narodne skupštine Republike Srbije. Da li neko želi reč? Hvala vam. Verujem da je ovo i fer, s obzirom da niste učestvovali u trodnevnim konsultacijama, hvala vam što sada ne želite da zadržavate rad Narodne skupštine i da pravimo cirkus. Hvala na tome. Zaključujem pretres i stavljam na glasanje Predlog odluke o izboru članova i zamenika članova odbora Narodne skupštine Republike Srbije, u celini. Konstatujem da je za glasalo 155 narodnih poslanika, protiv - dvoje, uzdržan - jedan, nije glasalo - 19 narodnih poslanika od ukupno 177 narodnih poslanika. Konstatujem da smo većinom glasova usvojili Predlog odluke u celini. Šesta tačka dnevnog reda - IZBOR ČLANOVA STALNIH PARLAMENTARNIH DELEGACIJA U MEĐUNARODNIM INSTITUCIJAMA. Primili ste Predlog odluke o sastavu stalnih delegacija Narodne skupštine Republike Srbije u međunarodnim parlamentarnim institucijama, Predlog odluke o sastavu Parlamentarnog odbora za stabilizaciju i pridruživanje i Predlog odluke o sastavu delegacije Narodne skupštine u Parlamentarnom forumu Republika Srbija - Republika Srpska. Prvi put da čujem da ja koja se nisam pomerila iz ove Skupštine, koja sam ukazala svako poštovanje ovom narodnom domu i samim tim svim građanima Republike Srbije, i onima koji su glasali za listu "Aleksandar Vučić - Srbija ne sme da stane", kao i za sve ostale liste, bez ikakve razlike, da mene treba da bude sramota, ali da one koji se nisu odazvali konsultacijama u trenutku kada pričaju samo o dijalogu, da njih ne treba da bude sramota. To je zanimljivo gledište, ja se sa tim ne slažem. Želim da poručim svima da ćemo kroz konsultacije dogovoriti sve stvari. Kroz konsultacije. Ali, kada neko ne ukaže poštovanje ni toliko da se odazove tim konsultacijama, da će onda Narodna skupština, u interesu svih građana Republike Srbije, brzo i efikasno dalje raditi svoj posao. Hvala vam na tome. Dakle, otvaram pretres. Da li neko želi reč? Niko ne želi reč. Hvala vam na tome što ste fer i što s obzirom na to da niste želeli da učestvujete na konsultacijama ne želite sada da zaustavljate rad Narodne skupštine. Zaključujem pretres. Prelazimo na glasanje. Molim narodne poslanike da pristupe glasanju. Rezultati glasanja: za – 152 narodnih poslanika, protiv – dvoje, uzdržan – jedan, nije glasalo 24 od ukupno 179 narodnih poslanika. Konstatujem da je Narodna skupština većinom glasova usvojila Predlog odluke. Stavljam na glasanje Predlog odluke o sastavu Parlamentarnog odbora za stabilizaciju i pridruživanje, u celini. Molim vas da pristupite glasanju. Rezultati glasanja: za – 151, protiv – troje, uzdržanih nije bilo, nije glasalo 24 od ukupno 178 narodnih poslanika. Konstatujem da Narodna skupština jeste većinom glasova svih narodnih poslanika usvojila Predlog odluke. Stavljam konačno na glasanje Predlog odluke o sastavu delegacije Narodne skupštine u Parlamentarnom forumu Republika Srbija – Republika Srpska, u celini. Pristupite glasanju. Rezultati glasanja: za – 155, protiv – jedan, uzdržan – jedan, nije glasalo 21 od ukupno 178 narodnih poslanika. Konstatujem da je Narodna skupština većinom glasova usvojila Predlog ove odluke. Povreda Poslovnika. Molim vas, ajde da glasamo i za ovo. Narodni poslanik Miroslav Aleksić je na sednici 18. marta 2024. godine u 11 časova i 19 minuta ukazao na povredu člana 101, a u vezi sa članom 86. Poslovnika Narodne skupštine. Molim da Narodna skupština odluči da li su povređeni navedeni članovi Poslovnika. Molim narodne poslanike da pritisnu odgovarajući taster na poslaničkoj jedinici. Izvolite, pristupite glasanju. Rezultati glasanja: za – pet narodnih poslanika, hvala tim narodnim poslanicima što učestvuju u radu sednice, protiv – sedam, uzdržanih – nema, nije glasalo 166 narodnih poslanika. Konstatujem da je Narodna skupština odlučila da nisu povređeni navedeni članovi Poslovnika. Narodni poslanik Miroslav Aleksić je na sednici 19. marta 2024. godine u 11 časova i 10 minuta ukazao na povrede članova 27. i 89. Poslovnika Narodne skupštine. Molim da Narodna skupština odluči da li su povređeni navedeni članovi Poslovnika i narodne poslanike da pritisnu odgovarajući taster na poslaničkoj jedinici. Izvolite. Rezultati glasanja: za – 11 narodnih poslanika, ja im se od srca zahvaljujem na tome, protiv – niko, uzdržanih – nema, nije glasalo 164 narodnih poslanika. Dakle, konstatujem da je Narodna skupština odlučila da nisu povređeni navedeni članovi Poslovnika. Narodni poslanik Marijan Rističević je na sednici 19. marta 2024. godine u 12 časova i 19 minuta ukazao na povredu člana 27. Poslovnika Narodne skupštine. Molim da Narodna skupština odluči da li je povređen navedeni član Poslovnika i narodne poslanike da pritisnu odgovarajući taster na poslaničkoj jedinici. Izvolite. Rezultati glasanja: za – četvoro, protiv – devetoro, uzdržanih – nema, nije glasalo 162 narodnih poslanika. Konstatujem da je Narodna skupština odlučila da nije povređen navedeni član Poslovnika. Narodni poslanik Dejan Bulatović na sednici 19. marta 2024. godine u 14 časova i 33 minuta ukazao je na povredu člana 107. Poslovnika Narodne skupštine. Molim da Narodna skupština odluči da li je povređen navedeni član Poslovnika i narodne poslanike da pritisnu odgovarajući taster na poslaničkoj jedinici. Izvolite. Konstatujem da je za glasao jedan narodni poslanik, protiv niko, uzdržanih nema, nije glasalo 173 narodnih poslanika. Konstatujem da je Narodna skupština odlučila da nije povređen navedeni član Poslovnika. Nisam sigurna da razumem zašto neki poštovani narodni poslanici lupaju u klupe, pošto nisu pokazali nikakvo interesovanje da učestvuju u konsultacijama koje su trajale tri dana o ovim temama, što je uobičajena praksa u demokratiji, demokratskim zemljama i u sazivima pre ovog. Tako da, izgleda da sam stekla pogrešan utisak da nisu zainteresovani za mesta potpredsednika Narodne skupštine i radna tela. Dobro, biće još konsultacija. Uvek ću se truditi da sve predloge opozicije uvažim u najvećoj mogućoj meri, kada se narodni poslanici odazovu konsultacijama. Dakle, pošto je Narodna skupština obavila razmatranje i odlučivanje o svim tačkama dnevnog reda ove sednice, saglasno članu 102. Poslovnika, zaključujem Prvu sednicu Narodne skupštine Republike Srbije u Četrnaestom sazivu. Hvala vam mnogo, poštovani narodni poslanici. Smatram da smo uradili važan posao za građane Republike Srbije, bez obzira na to za koga su glasali. Koliko sutra ću nastaviti sa radom i pozivati na Kolegijum sve predstavnike i predsednike svih poslaničkih grupa. Hvala vam mnogo i doviđenja.
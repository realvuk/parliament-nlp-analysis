STOJAN RADENOVIĆ: Poštovane dame i gospodo narodni poslanici, nastavljamo rad Prve sednice Narodne skupštine Republike Srbije u Četrnaestom sazivu. Na osnovu službene evidencije o prisutnosti narodnih poslanika konstatujem da sednici prisustvuje 128 narodnih poslanika. Podsećam vas, da je članom 88. stav 5. Poslovnika Narodne skupštine predviđeno da kvorum za rad Narodne skupštine na Prvoj sednici Narodne skupštine postoji, ako je na njoj prisutna većina od ukupnog broja narodnih poslanika. Radi utvrđivanja broja narodnih poslanika prisutnih u sali, molim poslanike da ubace svoje identifikacione kartice u poslaničke jedinice elektronskog sistema za glasanje. Konstatujem da je primenom elektronskog sistema za glasanje utvrđeno da je u sali prisutno 174 narodnih poslanika, odnosno da je prisutna većina od ukupnog broja narodnih poslanika i da postoje uslovi za rad Narodne skupštine u smislu člana 88. stav 5. Poslovnika Narodne skupštine. Obaveštenje o odsutnosti narodnih poslanika. Obaveštavam vas da su sprečeni da sednici prisustvuju sledeći narodni poslanici: Radomir Lazović, Ana Ivanović, Siniša Ljepojević, Dragan Stanojević, dr Jovan Janjić i Mitar Kovač. Nastavljamo pretres o Drugoj tački dnevnog reda i dajem reč poslaniku Pavićeviću. Izvolite. Biljana Đorđević ima primedbu na Poslovnik. Kažite o kom članu je reč? 

BILJANA ĐORĐEVIĆ: Poštovani predsedavajući, poštovani građani i građanke Srbije, da je Republika Srbija zaista ono što piše u njenom Ustavu zasnovana na vladavini prava i socijalnoj pravdi, ljudskim i manjinskim pravima i slobodama i pripadnosti evropskim principima i vrednostima, mi bismo zaista danas mogli normalno da diskutujemo o kandidatkinji za predsednicu Narodne skupštine, da pričamo o njenoj biografiji i da pričamo o njenim sposobnostima, da poštuje dostojanstvo ovog doma i čuva reprezentativnu, zakonodavnu i izbornu i kontrolnu funkciju parlamenta. O biografiji se svašta može reći, o sposobnostima za čuvanje dostojanstva parlamenta malo manje, na žalost mi smo imali prilike da vidimo kada je gostovala kandidatkinja ovde kao premijerka, kako je to izgledalo. Pre svega toga, pošto mi na žalost nismo zemlja vladavine prava i socijalne pravde, kontekst ove rasprave jeste krađa izbora i nekažnjivost koja se normalizuje u ovoj zemlji. 1/2 VS/MP Dakle, to sve od nas zahteva da pogledamo kako je Srbija izgledala i u šta se pretvorila u ovih sedam godina, kako je Ana Brnabić bila premijerka ove zemlje. Ona je juče, ne znam po kom osnovu imala pravo da govori, ali je tvrdila kako nigde ne piše kakva je ova zemlja, da su ovde izbori pokradeni i da ovde nema slobode izbora. Evo da kažem neke , da vas uputim na neke izveštaje. Prema nedavno obavljenom izveštaju švedskog Instituta iz Geteborga WDM, dakle to je skraćenica od varijacija, demokratija, mere, prave indekse demokratije, Srbija je na 107. mestu od 179 zemalja po indeksu liberalne demokratije, najgore na zapadnom Balkanu, već deset godina spada u kategoriju izbornih autokratija, sa autoritarnom stabilizacijom poslednjih tri ili četiri godina. Posebno, eksplicitno piše da se autokratske Vlade Srbije, među njima koriste dezinformacijama, kao svojim oruđem da ostanu na vlasti. Izveštaj „Fridom hausa“ koji je obavljen dan nakon ODIR-a, mi smo delimično slobodna zemlja, tako je od 2019. godine, sada već imamo manje bodova, najgore smo prošli na političkim slobodama, koje se tiču konkretno selektivno i pristrasne primene izbornih zakona, jednako su loše ocene najniže za transparentnost Vlade, posebno u vezi sa projektima kakav je „Ekspo 2027“ ili borbu protiv korupcije. U samom izveštaju ODIR-a, za koji bivša premijerka kaže da ga nismo čitali, piše da je zamagljena granica između države i stranke i da to dokazuju, pa citiram „ slučajevi pritiska na zaposlene u javnom sektoru, zloupotreba javnih resursa i šeme za podsticanje birača“, koji su izazvali zabrinutost u pogledu i sposobnost birača da naprave izbor bez nepotrebnog pritiska. Jasno je da u Srbiji kada mi govorimo o vladavini nekoga, tu pre svega mislimo na Aleksandra Vučića, ne na Anu Brnabić, na žalost, a to dosta zapravo govori o tome da mi nismo baš parlamentarna demokratija. Danas autokratijama ne upravlja samo autokrata, već mreže sastavljene od kleptokratskih finansijskih struktura, službe bezbednosti i svih onih koji zloupotrebljavaju sektor bezbednosti i propagandista. Članove ovih mreža povezani su ne samo unutar jedne zemlje, autokratije se međusobno podržavaju, u toj strukturi Ana Brnabić ima svoju značajnu ulogu. 2/1 GD/CG 10.20 – 10.30 Dakle, kada je reč o njenom izboru na mestu premijerke svojevremeno, to je tada bio jedan dobar potez za biznis elitu, za političko-ekonomsku elitu, koja je u suštini posebno pokazala kako će izgledati feudalizam u ovoj zemlji. Nastala je jedna feudalna kasta koja funkcioniše po principu da političari i njihove familije razviju porodične biznise, koji onda, iako su ti biznisi pre toga imali minornu zaradu, odjedanput sklapaju ugovore sa državom u iznosima koji se mere stotinama miliona dinara godišnje. Takav primer je firma „Aseko“, čiji je direktor bio premijerki brat. Ana Brnabić je bila osnivač, član, predsednik Upravnog odbora NALED-a kojem je dodatno otvorila vrata na NALED postane suštinski Vlada umesto Vlade, zastupa poslovne interese, bude član ogromnog broja radnih grupa za pisanje zakona. Mnogi su antiradnički, poput Zakona o radu, a neki su najkoruptivniji koje smo ikada ovde izglasali. Mi smo bili protiv, a vi ste, gospodo, izglasali Zakon o planiranju i izgradnji, kojim se ukida konverzija i naknada za konverziju. Ono čime se Ana Brnabić takođe hvali, nije urađeno. Evo ovih dana čujemo da radni staž za dobar deo zaposlenih, pre svega u IT sektoru, nekadašnjih frilensera, kojima je država obećala da će subvencionisati deo PIO troškova ako se zaposle za stalno, još nije upisan. Dakle, država nije uplatila svoj deo subvencija koje je dogovorila sa radnicima. Kada je reč o bezbednosnim strukturama i vezama sa kriminalom, iako ovu eru, kažem, nećemo zvati po njoj, nego po njenom šefu, ne znači da je ona bila nevažna za propadanje Srbije. Ona nije „oskar“, iako je samoj bilo krivo što možda niko nije pomislio da bi ona to mogla da bude, ali ona ima značajnu odgovornost za nešto drugo. Krađa izbora od 17. decembra 2023. godine sprovedena je kao jedan organizovani kriminalni poduhvat. Nalazi posmatračke misije CRTA-e pokazuju ozbiljne neregularnosti na 13% biračkih mesta na parlamentarnim izborima, na beogradskim čak 21. Ona je direktno odgovorna, jer su u operaciji krađe izbora učestvovali MUP, Ministarstvo državne uprave i lokalne samouprave, čelnici lokalnih samouprava, stranački aktivisti SNS-a, ali i pripadnici kriminalnih grupa. Svi smo videli snimke kako napadaju nezavisne posmatrače i ona je to samo priznala. Ništa povodom toga nije urađeno. Kao što su svojevremeno i sama premijerka i ministri govorili da sistem nije zakazao nakon dve tragedije u „Ribnikaru“ i selima oko Mladenovca, tako i sada kažu kako je birački spisak najažurnija moguća evidencija u zemlji. Umesto da se obavi neki inspekcijski nadzor, da se kaže – hajde da vidimo zašto je javnost tako duboko zabrinuta, oni napadaju sve one koji na problem ukazuju. To je ponašanje krivca, ako mene pitate, koji pokušava da prikrije svoje nedelo. Krađa izbora se ovog puta ne oslanja samo na kvote sigurnih glasova koje partijski funkcioneri SNS-a, direktori firmi, ali i zaposleni moraju da ispune da bi ostali na svojim funkcijama, odnosno radnim mestima, već se oslanjaju na kriminalni i organizovani poduhvat u vezi sa prekrajanjem biračkog spiska na osnovu manipulacije promenom prebivališta, kupovinom glasova, masovnim i organizovanim dovoženjem birača, posebno u Beogradu. Više no ikada vi ste pokazali ne samo da ste iskrivili uslove za takmičenje, nego da čak ni onda u tim uslovima ne možete da pobedite, nego morate da kršite sopstvene loše zakone koje ste doneli. To što mi govorimo o manipulacijama biračkim spiskom, o tome ko ima prava da bude na njemu, o tome ko nema prava da nosi izvode iz biračkog spiska kada ide u kampanju od vrata do vrata, vi nazivate nacizmom i time vređate žrtve nacizma. 2/2 GD/CG Relativizujete nacizam, ali to je vama na čast, mešetaranjem sa biračkim spiskom, gde se pasiviziraju neki birači, a to znamo, jer mnogi od njih su došli da glasaju na mesta na kojima su godinama glasali, nisu bili na spisku. Na njihova mesta se upisuju neki drugi. Dakle, to sve zadire u osnovno pitanje demokratije, ko ima prava da odlučuje o određenim političkim pitanjima, koga se to tiče, na koga će se odnositi odluke politike koja će se sprovoditi. Prebivalište je centar životnih aktivnosti i na osnovu njega imamo ličnu kartu i pravo da glasamo na lokalnim izborima. Na mene utiče zagađenje vazduha u Beogradu, loš saobraćaj, cene stanova. Ja ovde živim i ovde je centar mojih životnih aktivnosti. Tako je i bilo kada sam studirala ovde, ali tada nisam imala prebivalište i nisam ovde glasala. Na ljude koji žive u Maloj Krsni ili Višegradu to ne utiče na jedan način. Svi smo mi državljani ove zemlje i treba da glasamo o nacionalnim pitanjima, ali ne o lokalnim. To bi trebalo svima da je očigledno i jasno, ali vi stalno menjate teze i to onda vama nije jasno. Zloupotrebljavate ljude koji jedva sastavljaju kraj sa krajem, koji žive od socijalne pomoći, koje suštinski primoravate da glasaju za vladajuću stranku, jer će im se onda oduzeti socijalna pomoć, na koju po zakonu ima pravo. Vaši ljudi neovlašćeno koriste podatke o korisnicima socijalne pomoći, o penzionerima. Dakle, setimo se da je predsednik poslao pismo penzionerima, gde je PIO fond dao podatke o tome ko prima penziju i da je na osnovu toga poslato jedno pismo. Dakle, znajući da su ti ljudi ranjivi, njih targetirate kao zelenaše. Novac koji dajete za kupovinu glasova mogli ste da date legalno kroz socijalnu pomoć koju nećete da uvećate. Umesto toga, vi usvajate Zakon o socijalnoj karti pomoću kojeg ste skinuli najmanje 44 hiljada ljudi sa novčane socijalne pomoći. Srbija u međuvremenu nema strategiju socijalne zaštite, niti smanjenje siromaštva, podsećam to danas na Međunarodni dan socijalnog rada. Sama bivša premijerka je svojevremeno rekla da su u Srbiji iskorenjeni ekstremni vidovi siromaštva. Toliko je njoj stalo do toga, iako podaci iz 2020. govore da je čak 7% ekstremno siromašnih. Dakle, to je pola miliona ljudi. Nakon toga podatke nemamo, jer je ukinut tim za smanjenje siromaštva. Dakle, koliko je ovoj vlasti stalo do privatnosti koju koristi kao izgovor što nije do sada ažurirala birački spisak jeste što se aktivisti SNS-a šetaju sa tim izvodima u kampanji od vrata do vrata, a kada vas uhvate u krađi, kada vas uhvate u nepoštovanju zakona, vi onda to relativizujete, te kažete – pa, eto, i aktivisti Zeleno-levog fronta rade kampanju od vrata do vrata. Tačno, radimo je i time se ponosimo, ali radimo je sa praznim papirima. Ljudi onda kažu šta mi tu želimo da upišemo, da li žele da ostave svoje podatke, nemamo izvode iz biračkog spiska, ne ucenjujemo ih ničim, jer ni ne možemo ničim da ih ucenimo, a vi možete, jer sva je moć u vašim rukama. Zloupotrebljavate sve sisteme koje ste zauzeli. Inače, kada se desi takvo nasilje koje vi nazivate nasiljem, a zapravo je reakcija na kršenje zakona, bivša premijerka drži konferenciju za medije samo kada to instrumentalizuje rodnu ravnopravnost samo kada je reč o aktivistkinjama SNS-a koje krše zakon, ali se ni u jednom trenutku ne usudi da odbrani možda jedinu dobru stvar koju je njena Vlada uradila, a to je Zakon o usvajanju Zakona o rodnoj ravnopravnosti. Dakle, ona potpuno ćuti i dopušta ismevanje isto i od bivših ministara iz njene Vlade, odnosno još uvek sada u tehničkoj Vladi kada pričamo o problemu femicida. 2/3 GD/CG Dakle, to što je nekada možda isto delovalo za međunarodnu javnost da je izbor Ane Brnabić jedan dobar PR potez, da će u nedostatku demokratije delovati progresivno da jedna žena i pripadnica LGBT zajednice može da zamaskira manjak demokratije, to se pokazalo kao nešto od čega niko nije imao koristi, ni mi žene, ni LGBT zajednica. Ništa niste uradili za ove dve zajednice. Na sve to vi kažete da ne čitamo izveštaje ODIR-a, a vi ne čitate šta tamo piše. Tamo eksplicitno piše da u Radnoj grupi za unapređenje izbornih uslova treba da uključite relevantna organizaciona društva. To niste uradili. Tamo eksplicitno stoji, preporuka 4, da birački spisak mora da se sredi uz učešće opozicionih političkih partija i organizacija civilnog društva. To isto tako niste uradili. Mi smo kao opozicija predložili formiranje Komisije za kontrolu izbora koju bi činili predstavnici vlasti, opozicije i civilnog društva, baš kao što glasi u preporuci ODIR-a, preporuci 4. Tražili smo, naravno, i pluralizam i ravnomernu zastupljenost u medijima. Tražili smo isto tako i krivičnu i prekršajnu odgovornost za one koji su učestvovali u izbornim manipulacijama i krađi. Ako ste stvarno tako spremni na dijalog, kao što kažete, evo, mi smo jedan predlog izneli. Možete da se upoznate sa njim. Zahvaljujem. 

STOJAN RADENOVIĆ: Zahvaljujem se narodnoj poslanici. Dajem reč poslaniku Vladimiru Orliću.

VLADIMIR ORLIĆ: Čuli ste, dame i gospodo narodni poslanici, šta oni kažu o izborima, nepravilnostima i biračkom spisku. Evo da čujete šta opet oni kažu na istu tu temu - Nosilac liste "Srbija protiv nasilja" na lokalnim izborima u Beogradu, Dobrica Veselinović, inače šef te partije koja je upravo sada imala nešto da kaže, izjavio je da je bilo dosta priča da će SNS naseliti 100 hiljada ljudi u Beogradu da preokrenu trend da gube Beograd, to je bilo nekih sedam dana pre izbora. Međutim, to su, kako kaže, sve bile laži, da bi se obeshrabrila opozicija. A šta je istina, kaže Veselinović - U odnosu na prošle izbore, birački spisak u Beogradu je za nekih 13 hiljada veći, što on ocenjuje kao neki prirodan trend i dokaz da nema fantomskih birača. To su rekli pre izbora. Ovo što pričaju sada, ovo vam je, dame i gospodo, najobičnije pranje za još jedan ubedljiv poraz koji su doživeli što su potučeni do nogu. I onda nam danas pričaju sve same laži, pri čemu vidite njihove standarde demokratije. Kad oni govore laži i napadaju Anu Brnabić, kažu da ona nema pravo da odgovori, odakle njoj pravo, kako se drznula da dobije reč i da im nešto kaže. Uvek ćemo da govorimo o rezultatima, i svojim i vašim, ali uvek ćemo da odgovaramo na laži, tako da ti vaši uzusi demokratije su nam poznati, ali sa time smo raskrstili, u taj mrak se više ne vraćamo. Kad kažu oni, da se još malo laži podsetimo, ima li u tom izveštaju ODIR-a 40 hiljada fantoma iz Republike Srpske o kojima ste lagali? Nema. Zašto nema? Zato što ste lagali. Ima li u tom izveštaju ODIR-a priče da su izbori pokradeni? Nema. Zašto nema? Jer ste i to slagali. Ima li u tom izveštaju ODIR-a priče da neko ne priznaje u svetu rezultate izbora? Nema ni toga. Zašto? Jer su lažovi ponovo lagali. Ima li u tom izveštaju ODIR-a neka ocena da će da dođe ovde neka međunarodna komisija? Nema ni toga, ni jedne jedine reči, ni slova jednog jedinog. Zašto? Zato što su lažovi radili jedino ono što umeju, a to je da lažu. I za kraj, ako smatrate da je nelegalna Skupština, ako smatrate da je to rezultat neke izborne krađe, a šta ste vi onda, jel ste neki saučesnici u lopovluku? Kako doživljavate sami sebe? Ne samo da ste ušli u sve kancelarije koje ste dobili, ne samo da ste potrčali da se zapljunete za plate, jedino dvoje poslanika iz vaše poslaničke grupe koji nisu iz Beograda juče su se upisali da uzmu pare od putnih troškova, eto to ste vi. 

STOJAN RADENOVIĆ: Zahvaljujem poslaniku Orliću. Dajem reč kandidatkinji Ani Brnabić. 

ANA BRNABIĆ: Za građane Srbije koji to ne znaju, što bi znali, ODIR posmatra različite izbore u Republici Srbiji od 1997. godine. Od 1997. godine ODIR daje finalne izveštaje, preporuke o tome kako treba unaprediti izborni okvir kako bi se unapredilo stanje demokratije u Republici Srbiji. Sedite poštovana narodna poslanice okružena kolegama narodnim poslanicima koji nikada nisu razmatrali niti jedan izveštaj ODIR-a u 12 godina vršenja vlasti, niti jedan. Niti jednu preporuku nisu implementirali. Nisu bili u stanju, ili nisu želeli, to neka se oni izjasne, da naprave jedinstveni birački spisak, već su naseljavali fantome na taj način što je svaka lokalna samouprava imala sopstveni birački spisak, pa je jedan građanin mogao da glasa na dva, tri, deset ili 15 mesta, pošto to nije bilo moguće proveriti. Mi radimo sa ODIR-om od 2019. godine, zato što nam je stalo do demokratije u Srbiji i institucija u Srbiji. Implementirali smo 54 preporuke. U najnovijem izveštaju, finalnom, imamo manje preporuka nego što smo imali u prethodnom izveštaju, što govori o tome da smo dosta preporuka već implementirali, 3/2 BN/LjL što je, recimo, ogromna razlika od strane jedne Nemačke, koja je u svom finalnom izveštaju dobila definiciju da ni jednu preporuku nisu implementirali pa su sada dobili duplo više preporuka. Kada vi kažete šta piše u našem izveštaju, da vam kažem šta piše, na primer, u izveštaju za jednu Poljsku - preduzeti mere kako bi se obezbedilo jasno razdvajanje između države i partije. Za Poljsku - moglo bi se razmotriti stvaranje centralnog biračkog registra kako bi se olakšale promene u kompilaciji biračkog spiska, ono što je bilo i u vreme vladavine vaših kolega, zato što nismo imali jedinstveni birački spisak. Nemačka - treba razmotriti zahtev za blagovremenije objavljivanje izveštaja o finansiranju partija i kampanje. Vidite, takvih preporuka nema kod nas, zato što smo mi to već uradili. Tako da pročitajte i neke druge izveštaje, pa ćete videti onda da ukoliko je tačno to što vi pričate, onda tamo ne da nema reči o demokratiji, nego nema reči o legitimnoj vlasti sa kojom vi trenutno razgovarate, pošto su njihove preporuke mnogo oštrije nego što su preporuke u izveštaju ODIR-a za Srbiju. Hvala vam. 

STOJAN RADENOVIĆ: Zahvaljujem poslanici Ani. Ima reč poslanik Dobrica Veselinović, replika. 

DOBRICA VESELINOVIĆ: Dobar dan svima. Ovo je moje prvo obraćanje ovde. Želeo bih sve da vas pozdravim. Kao što znate, mi ćemo se ovde boriti dostojanstveno, borićemo se pristojnošću, borićemo se argumentima, borićemo se kredibilno integritetom. Ono što je svima jasno, o čemu govore građani, o čemu govore međunarodne institucije, o čemu govori civilno društvo, o čemu govori opozicija, to je da su izbori u Beogradu pokradeni, to je da vas Beograd ne želi. Beograd vas ne želi zato što ga ne volite. Samo juče dok ste sedeli ovde sa autobusa je otpao točak i teško povredio ženu kod Karađorđevog parka. To govori o tome koliko brinete za ovaj grad. Mogao bih do sutra da nabrajam sve ono što ste obećali, ali niste ispunili, ali biće prilike. Zato smo ovde. Ovde smo da se borimo. Ovde smo da pokažemo drugo lice Srbije i ovde smo da donesemo jednu drugu energiju u ovu Skupštinu. Ovde smo da se borimo. Borićemo se i na ulicama. I budite sigurni da ćemo pobediti. 

STOJAN RADENOVIĆ: Zahvaljujem. Reč ima narodni poslanik Vladimir Orlić. 

VLADIMIR ORLIĆ: Traži čovek priliku da replicira da objasni da nešto nije bilo tačno i priča sve osim ono što je trebalo da objasni. Koje ćete lice da pokažete? Evo vam vaše lice. Jeste li ovo vi? Jel ovo to lice što je reklo 13.000 više ljudi na biračkom spisku, što je neki prirodan odliv, odnosno priliv, i samim tim dokaz da nema fantomskih birača. Sve reče čovek, samo o ovome ni jedne jedine reči. A zašto? Pa, rekao sam malopre, zato što ste lažovi najobičniji. To je prva stvar. Drugo, borićete se na ulicama. Gde je inače mesto uličarima nego na ulici? Samo jedna stvar, ako mislite da ćete onim što ste radili, onim divljanjem pred Starim dvorom, onim divljanjem nad Skupštinom grada da dokažete svoju ljubav prema Beogradu, nema potrebe. Videli su svi tu vašu ljubav, kako ste kidisali na institucije, kako ste uništavali narodnu imovinu, kako ste kidisali na živote drugih ljudi. Jel to dokaz neke ljubavi za Beograd ili za bilo koje mesto u Srbiji? Ne, nije, između ostalog, zato što ste dokazani lažovi, to ste videli sada, ali zato što ste nasilnici najveći na svetu, siledžije kakve ne pamte ni Beograd, ni Srbija. 3/3 BN/LjL Budite uvereni, kazniće vas čak i oni koji su možda za vas glasali u decembru mesecu. Znate li zbog čega će još da vas kazne? Zato što ste ih lagali, ne što ste lagali nas, mi od vas i ne očekujemo ništa dobro, nego što ste svoje ljude lagali, pričali im, obećavali kule i gradove, a onda ih iz jednog poraza odveli u drugi, pa sa obe noge uskočili u laž, laž najobičniju, pričajući bajke o 40.000 fantoma iz Republike Srpske, trudili se da zavadite sopstveni narod, onda vodili ljude da jurišaju jedni na druge, kukavički pobegli nakon što ste to uradili, pa rekli – a ovi što su privedeni i što su razbijali tamo, mi nemamo pojma ko su ti ljudi, to su neki ubačeni elementi, a vi ih doveli tamo, vi ih pozvali da kidišu na institucije, da gađaju onim kamenicama policiju sa namerom da nekoga ubiju. Za kraj, kazniće vas zbog one bruke i sramote pred Evropskim parlamentom u kom ste vi sedeli pored vaše Viole fon Kramon, pored vašeg Šidera, pored vašeg Picule, pored vašeg Rošelja, zajedno klicali nezavisnom Kosovu i Aljbinu Kurtiju, a ovde da dobijete glasove, u državi Srbiji i od srpskog naroda, budite uvereni, nikada i nigde.

STOJAN RADENOVIĆ: Zahvaljujem poslaniku Orliću. Reč ima predlagač, narodni poslanik Jovanov. 

BORISLAV NOVAKOVIĆ: Sram vas bilo! Šta radite? Povreda Poslovnika.

MILENKO JOVANOV: Sačekaću ja, nije problem. 

BORISLAV NOVAKOVIĆ: Sram vas bilo!

MILENKO JOVANOV: Moram da čujem Boru Novakovića koji priča o kulturi. To zaista želim da čujem. 

STOJAN RADENOVIĆ: Poštovani poslanici… 

BORISLAV NOVAKOVIĆ: Nemojte da pričate, nego vodite sednicu. Tražili smo reč. Imamo pravo da reklamiramo povredu Poslovnika. Šta tu nije jasno? Sram vas bilo.

STOJAN RADENOVIĆ: Ja nisam intelektualac, vi ste intelektualac. Poštovani poslanici, dame i gospodo, dozvolite mi samo da kažem par rečenica o budućem radu. Pazite, da bih vam ja dao reč… Ja kao predsedavajući imam pravo da iznesem svoje mišljenje. 

MARINIKA TEPIĆ: Nemaš.

STOJAN RADENOVIĆ: Znači, moram da ćutim? 

BORISLAV NOVAKOVIĆ:Imate obavezu da vodite sednicu, a ne da iznosite mišljenje. Dajte mi Poslovnik.

STOJAN RADENOVIĆ: Predsedavajući usmerava rad parlamenta, rad Skupštine. 

MARINIKA TEPIĆ: Dajte mi Poslovnik.

STOJAN RADENOVIĆ: Molim vas, preklinjem vas, da budete mirni da bih usmerio rad Skupštine.

BORISLAV NOVAKOVIĆ: Povreda Poslovnika.
 
STOJAN RADENOVIĆ: Ne može odjedanput. Poštovani poslanici… 

MARINIKA TEPIĆ: Ne može ovako. Ja sam u sistemu dajte mi reč.

STOJAN RADENOVIĆ: želim da usmerim rad Skupštine… 

BORISLAV NOVAKOVIĆ: Vodi sednicu primereno Poslovniku. Nemate šta da usmeravate. Kakvo usmeravanje. Niste vi skretničar. Pola sata tražimo povredu Poslovnika. Šta vi usmeravate? Mi imamo pravo na povredu Poslovnika. Vi ne poštujete Poslovnik.

STOJAN RADENOVIĆ: Znate šta, morate da zaslužite da bi vam predsedavajući dao reč. Morate da zaslužite. 

BORISLAV NOVAKOVIĆ:Sram te bilo. Treba da zaslužim?

STOJAN RADENOVIĆ: Pazite, da vam kažem, u svom profesorskom radu ja prvo gledam zadatak, a onda da bi došao student ili đak na uvid mora da zasluži da ga pozovem. Vi još uvek ne zaslužujete da vam dam reč. 

MARINIKA TEPIĆ: Ne može ovako.

STOJAN RADENOVIĆ: Budite ljubazni, dozvolite mi samo da usmerim rad. Daću vam reč, ali budite… 

MARINIKA TEPIĆ: Ne može ovako da se nastavi.

STOJAN RADENOVIĆ: Poštovani poslanici, pre nego što počne da govori predlagač, uvaženi poslanik Milenko, dozvolite mi samo da kažem… 

MARINIKA TEPIĆ: Ne može.

MILENKO JOVANOV: Pošto Bora Novaković kaže da neću da govorim, evo sad će da vidi da hoću da govorim. Ajde da vidimo kako neću da govorim. 4/2 MT/TĐ Dakle, kažete da je bila krađa izbora, međutim po ne znam koji put apsolutno ni jedan dokaz za tu krađu niste pružili. Apsolutno ni jedan dokaz. Još malo „Srbije protiv nasilja“ uživo u programu. To je dobro da ljudi vide kako izgleda „Srbija protiv nasilja“. Na čoveka od 80 godina nasrće, to je baš ovako pohvalno. Svaka vam čast. Divni ste. 

STOJAN RADENOVIĆ: Ništa loše ne radim. Šta radim loše? Ja ne znam stvarno. Nije mi jasno. Znate šta, morate da razumete, stariji sam čovek, moram da grešim.

STOJAN RADENOVIĆ: Poslaniče Jovanov, budite ljubazni, nastavite. 

MILENKO JOVANOV: Dakle, o krađi izbora. Ponovo nismo dobili apsolutno ni jedan dokaz iz prostog razloga što se radi o jednoj notornoj laži koju oni sami znaju da su izmislili. Kao što je Ana Brnabić juče rekla o tome, apsolutno niko na belom svetu ne govori, osim njih samih. Oni sami tu priču vrte u krug u nadi da će bezbroj puta ponovljena laž u jednom trenutku postati istina. Naravno, to se neće desiti. Kao najbolji dokaz koliko lažu je činjenica da su u Beogradu na beogradskim izborima 2022. godine podneli 528 žalbi, a na izborima 2023. godine su podneli svega 22 žalbe uz vrlo važnu, vrlo važnu činjenicu da su njihovi kontrolori potpisali sve zapisnike na izborima. Dakle, ljudi koje su oni delegirali da na biračkim mestima kontrolišu izbore potpisali su sve zapisnike i time verifikovali rezultate koji su bili u kutijama. Tako da, to je vrlo jasna stvar da o krađi izbora ne može biti govora, ali oni jednostavno iz te svoje mantre ne mogu da izađu itd. Interesantno je da nam se citiraju brutalne optužbe protiv Republike Srbije od autora Petima Gašija, ali dobro ko radi sa Aljbinom Kurtijem taj citira i Petima Gašija, tako da ne treba tu tražiti neku veliku misteriju. Jednostavno, našli su se u tom društvu i u tom društvu jednostavno moraju da se kreću. Tu traže podršku za svoje stavove. Isto tako, kada se govori o kleptokratskim strukturama, bilo bi dobro da nam kolege objasne kako funkcioniše kleptokratija u strukturama nevladinog sektora, kako se prave brojne nevladine organizacije koje kasnije finansira Haki Abazi, kako se stotine i desetine hiljada evra slivaju u te nevladine organizacije itd. To je kleptokratija o kojoj bi posebno valjalo razgovarati, ali biće prilike da i o tome pričamo. Što se tiče predstavljanja CRTA kao nezavisne misije, nezavisne nevladine organizacije, to je zaista zamajavanje građana i uvreda za građane Srbije. Građani Srbije zaista nisu toliko naivni da mogu da poveruju da čovek koji je učestvovao u pravljenju kordona oko predsedništva Republike Srbije u kome stoji predsednik Srbije, koji je stajao u kordonu zajedno sa Draganom Đilasom, Mlađanom Đorđevićem i Vukom Jeremićem, sada može da bude nezavisan. Dakle, CRTA je jedna nevladina organizacija koja apsolutno podržava sve ono što su oni radili i koja daje pokriće za sve njihove aktivnosti za sve ono što oni smatraju da je važno da se iznese, jer oni valjda imaju tu neku crtu objektivnosti pa kao oni objektivno saopštavaju šta je ono što se dešava. CRTA je objektivna koliko sam i ja objektivan. Dakle, apsolutno neobjektivna. Ja navijam za stranku kojoj pripadam, želim da ona postigne što bolje rezultate, e tako i Raša Nedeljkov navija za listu „Srbija protiv nasilja“ i želi što bolje rezultate i uradiće sve što je u njegovoj moći da do tih rezultata i dođe. E sada dolazimo do ključnog pitanja - zašto oni ne mogu da pobede? Ne mogu da pobede i o tome sam juče govorio pre svega zato što su neradnici, zato što ne razgovaraju sa narodom, zato što žive u svojim balonima, kako se to moderno kaže, gde se kreću u krugu svojih istomišljenika i sa tim istomišljenicima razgovaraju po principu – ja tebi serdare, ti meni vojvodo. Oni preziru građane Srbije koji ne glasaju za njih. Oni preziru građane Srbije koji podržavaju predsednika Vučića i SNS. Oni nikada nisu pokušali da se tim ljudima obrate, da tim ljudima kažu šta je njihova politika, što je doduše i nemoguće, jer politiku i nemaju, imaju samo mržnju prema predsedniku Vučiću i SNS. 5/2 DJ/LŽ Zbog toga jednostavno nisu u stanju da pobede nigde. Oni ne mogu da pobede ni na izborima za kućni savet, a ne negde više. Oni mogu da prave cirkus kao što prave sada, da lupaju u klupe, da demoliraju itd, ali to je najviše od onoga što mogu da pokažu. Evo, vidite, ni to nisu u stanju da rade dovoljno dugo, brzo se umore. Šta ćete kada su lenji. Ljubav prema Beogradu, gospodin Orlić je o tome govorio, najbolje su pokazali time što su demolirali Skupštinu grada. Sada, pazite kako su tu ulagali, demolirali Skupštinu grada Beograda, pa su onda rekli da su to ubačeni elementi, a onda su sutradan rekli – puštajte te ubačene elemente jer više nisu ubačeni elementi, sada su to naši studenti, to su naša deca, puštajte nam decu iz pritvora. Jesu li studenti ili su ubačeni elementi? Neće biti da su jedno i drugo. Prema tome, svaki put rade isto, svaki put se sapliću na isti kamen, a to kako su sami doprineli našem rezultatu u Beogradu biće prilike kada bude govorio njihov lider da i tu stvar do kraja analiziramo. 6/1 AL/MĆ 11.00-11.10 Interesantno je da ih vređa poređenje sa nacističkom politikom, ali onda ne znam zašto tu nacističku politiku sprovode. Ako vas nešto vređa, ako vam se nešto ne sviđa, onda to valjda ne radite, radite nešto sasvim suprotno. Kako može biti uvreda za žrtve nacizma to što ja uporedim njihovu politiku sa nacističkom, a nije uvreda za žrtve nacizma to što oni nacističku politiku ponavljaju? Dele građane na podobne i nepodobne, dele građane na građane prvog i drugog reda, ljudima kojima su u SNS ili podržavaju SNS beleže vrata na kojima žive, itd. Šta možemo drugo govoriti nego da je to nacistička politika, jer niko drugi osim nacista tu politiku nije vodio. Nikada. Ne postoji druga politička opcija na kugli zemaljskoj u istoriji do dana današnjeg da je obeležavala vrata političkih neistomišljenika osim nacista. Danas nažalost u Srbiji imamo one koji to rade, vređa ih to poređenje, ali ne nameravaju da odustanu od svojih nacističkih metoda. Još jednu stvar treba da znate. Beograd nije i neće biti zabranjeni grad. Ne možete vi da zabranite bilo kome da u Beograd dođe. Ne možete da zabranite bilo kome da se u Beograd doseli. Ne možete da zabranite bilo kome ko se u Beograd doselio i ko tu ima prebivalište da u Beogradu glasa. Što pre to razumete pre će vam biti lakše da shvatite da isto tako i vi možete da preselite u bilo koji drugi grad u Srbiji i da glasate tamo gde želite da budete. Sa druge strane, vrlo je važno da znate da se među vama nalaze ljudi koji su na ovim izborima glasali u Beogradu, a na prethodnim izborima nisu glasali u Beogradu nego u jednom mestu u unutrašnjosti. Pa kako to može? Jel i vi gajite fantome i fantomske igrače ili ste protiv fantomskih birača ili fantomski birači, kako ih zovete, su dobri ako glasaju za vas, ali onda nisu fantomski birači nego slobodni građani koji iskazuju svoju volju, ali ako ljudi se dosele u Beograd pa glasaju za nas e onda su to fantomi? Prema tome, ulazite u nešto što ste i sami demantovali, ulazite u nešto za šta nemate nijedan jedini argument. I kao što sam rekao, za 145 hiljada ljudi ste povećali birački spisak kad ste bili na vlasti. Jesu li to sve fantomi? Jel 145 hiljada fantoma bilo potrebno Draganu Đilasu i vašoj koaliciji da dobije izbore u Beogradu? Prema tome, dajte sami se odlučite šta jeste ili nije. I sada dolazimo do onoga što je vaš predlog i to je jako važno i drago mi je što imam priliku o tome da govorim građanima Srbije. Naravno ja ću ovo ponavljati danas ceo dan, jer građani ne smeju da zaborave da ovi koji sada lupaju u klupe nisu bili ni izbliza ovako agresivni u Evropskom parlamentu. Tamo su bili kao male mace. Tamo su pljuvali po svojoj zemlji, tamo su napadali svoju zemlju, tamo su tražili sankcije za svoju zemlju i nisu bili ni nervozni, ni bezobrazni, ni bahati i nepristojni nego su bili pokorni i ponizni kao svaki sluga pred svojim gospodarom. Šta su oni tražili? Dakle, i nemojte da nasednete na laži da su oni tražili da se kažnjava rukovodstvo ove zemlje, ne. Oni su tražili da se umanje fondovi Republici Srbiji namenjeni iz IPA i IPARD fondova. Rukovodstvo ove zemlje ne konkuriše u IPARD fondovima da kupuje traktore, jer to je za naše poljoprivrednike. IPA projekti razvijaju našu zemlju, prekogranična saradnja, itd. To oni traže. To oni traže da se ukine, zato što su ljuti, dragi građani, oni su ljuti na vas zato što ih ne podržavate. Oni traže sankcije za vas zato što niste podržali njihovu politiku. Ali, šta traže takođe? U svom zahtevu gde traže prelaznu Vladu, ponavljam, neće biti ni danas, ni sutra, ni bilo kada, jer nema nikoga u ovoj sali ko će da glasa za 6/2 AL/MĆ prelaznu Vladu, oni kažu sledeće i sada citiram – zahtevamo da Vlada i svi organi javne vlasti prihvate i omoguće nesmetan rad istražne i ekspertske misije Evropske komisije i ad hok misije Evropskog parlamenta čija će istraga izbornih nepravilnosti i davanje preporuka kako da se izađe na predstojeće izbore. Dakle, oni zahtevaju poštovani građani da stranci dođu u Srbiju, da stranci vrše istrage u Srbiji, da stranci na osnovu istrage utvrđuju i sankcije, da stranci u ovoj zemlji vedrije oblače. To je politika koju oni žele i za tu politiku nikada, uveren sam zahvaljujući vama i vašim glasovima, neće dobiti podršku. Zašto? Zato što smo mi slobodarski narod poštovani građani i vi to najbolje znate i zato glasate za slobodarsku politiku, narod koji je odbio memorandum ili ultimatum koji je uputila Austrougarska 1914. godine. U tom ultimatumu kaže da Austrougarska zahteva od Srbije da preduzme sudski postupak protiv saučesnika Sarajevskog atentata koji su na srpskoj teritoriji uz pomoć i uz uputstva austrougarskih organa. I sad molim vas da obratite pažnju, dakle mala Srbija, siromašna Srbija 1914. godine ne dozvoljava velikoj i moćnoj Austrougarskoj da u Srbiji sprovodi istrage i da u Srbiji istražuje ko je i za šta odgovoran. Sa druge strane, vek kasnije imamo političare koji rade potpuno suprotno koji pozivaju strance da dođu u Srbiju da vrše istrage i da kažnjavaju one koji smatraju da treba da se kazne. Ako to nije podanička politika, ako to nije politika koja u ovoj zemlji uskraćuje suverenitet, koja ovoj zemlji uskraćuje nezavisnost, ja onda zaista ne znam šta je. Ono što treba da znaju to je da za tu politiku nikada podršku neće dobiti, ni za ono da smo genocidni narod, ni za to da nam stranci ovde vedre i oblače. Nema podrške za tu politiku. Nikada nećemo usvojiti rezoluciju Marinike Tepić da su Srbi genocidni narod. To će ostati njena sramota. To nje ostati njen beleg. To će biti nešto što će ona da nosi celog života kao zapel za ova narod da bude genocidan itd. Nećemo prihvatiti ni zahtev ovih da nam stranci vedre i oblače u Srbiji, jer se naš narod kroz vekove krvavo borio da ima samostalnost i nezavisnost. Naš narod je na slobodnim i demokratskim izborima podržao politiku samostalnosti i nezavisnosti i suverenosti i tu politiku ćemo nastaviti da vodimo i u budućnosti, a oni mogu da lupaju u klupe, da demoliraju Skupštinu grada. Time pokazuju kako se oni zaista bore protiv nasilja. Ne znam kako bi se borili za nasilje ako se ovako bore protiv nasilja, ali to je verovatno onaj oksimoron – ratom za mir, tako i ovo nasiljem protiv nasilja. Ali, drago mi je i jako je važno da građani Srbije imaju priliku ponovo da vide kako izgleda divljanje opozicije, kako izgleda urlanje na čoveka od 80 godina, kako se ponovo poslanik Novaković zaleće, ovog puta ne da bije mene nego čoveka koji može otac da mu bude. To su divne slike koje će ostati ovde u parlamentu i koje će ostati u ličnoj karti svakog od vas. Nikada se od toga oprati nećete, ali to je vama na čast. Na kraju, prelazne Vlade biti neće ni danas, ni sutra, ni bilo kada. To morate što bolje da razumete i to moram da vam ponovim iks puta, da zaboravite na to. Moguće je da Bratislav Gašić nema zadovoljavajuću karmu. Moguće da neki budući ministar takođe neće imati zadovoljavajuću karmu, ko god to bio. Videćemo, možda bude i Bratislav Gašić, da ne prejudiciramo. Dakle, možda budu podzemne vode ili ne znam ni ja šta, ali da vi bez izbora i podrške naroda nećete upravljati nijednim ministarstvom, ni bez portfelja ne možete da dobijete ministarstvo. Kada budete imali mandatara koji će da vas predloži u Vladu i 126 mandata da to izglasate dobićete podršku. Do tada možete da se slikate. 6/3 AL/MĆ To, gospođo Marinika, što ste se približili toj klupi gde sede ministri možete tu ovako da pozirate do ujutru, a u tu klupu nećete sesti još dugo. Još dugo nećete da sednete tu. Sesti nećete, bar ne kao ministar. Možete da uzurpirate, ali u Vladu, Marinika, nema. Pre će koke iz Morovića da gaje marihuanu nego što ćete vi u Vladu. Tako da, uživajte vi u tome da sedite tu blizu. Tako blizu, a tako daleko. Hvala najlepše. Građani Srbije, nadam se da ste imali prilike da čujete i ono što sam rekao, a i da vidite reakciju onih koji nisu u stanju ovu istinu da saslušaju. 

STOJAN RADENOVIĆ: Dajem reč Miroslavu Aleksiću. Povreda Poslovnika, ali da svi poslanici odu na svoja mesta. Znači, da ponovim, dajem reč Miroslavu Aleksiću, reklamira povredu Poslovnika, ali da svi poslanici odu na svoja mesta i da počnu da se ponašaju pristojnije.

MIROSLAV ALEKSIĆ: Gospodine predsedavajući, član 27. ovog Poslovnika kaže da ste vi dužni da se starate o primeni ovog Poslovnika. Dakle, tu takođe kaže u Poslovniku da kad neko ukazuje na povredu Poslovnika, dobija reč pre onoga ko je na redu. E sada, da ste mi dali da ukažem na povredu Poslovnika, ničega ovoga ne bi bilo, niti bi mi bili u nekakvoj situaciji, niti ovi ljudi iz policije da izlaze ovde, niti bi šta bolelo, to ne boli ništa. A ja sam samo hteo da vam ukažem najnormalnije na jednu anomaliju, odnosno povredu Poslovnika koja traje u kontinuitetu već dva dana i reći ću vam. Član 89, a u vezi sa članom Zakona o Narodnoj skupštini član 39, gde kaže da narodni poslanik ne može istovremeno da obavlja drugu javnu funkciju ili profesionalnu delatnost nespojivu sa poslaničkom funkcijom. Vi ovde, predsedavajući, drugi dan za redom imate ministre Anu Brnabić, Ivicu Dačića, Nikolu Selakovića, Miloša Vučevića, oni mora da odluče jesu li poslanici ili ministri. Ako su podneli ostavke na ministarske funkcije, mogu biti poslanici. Ako nisu, onda ih izbacite odavde, nemoj da sede ovde, onda ne mogu da budu poslanici. Nespojiva je funkcija narodnog poslanika i ministra u izvršnoj vlasti. Tako da vas molim da postupite u skladu sa zakonom, Ustavom i ovim Poslovnikom. Samo sam to hteo da kažem. Nadam se da nije bolelo i da ste mi dali reč bez ovog cirkusa, bez ovih neprijatnosti ovde i svega što ste napravili, samo što nas niste uvažili, a mi ćemo se u ime građana koji su nam dali glasove da budemo ovde, boriti svim silama da ne možete da gazite ni nas, ni Srbiju, ni građane Srbije koji ne misle isto kao vi. Hvala. 

STOJAN RADENOVIĆ: Treba da se izjasnite, poslaniče, da li ste za to da se Skupština izjasni da li je povređen Poslovnik? Da. Znači, to ćemo da zapišemo. Idemo dalje. Po Poslovniku, dajem reč Vladimiru Orliću. 

VLADIMIR ORLIĆ: Član 109, gospodine Radenoviću, a da čuju i ovi prekoputa, znate šta predviđa za onoga koji je uradio ovo što je malopre uradio Miroslav Aleksić? Bez odobrenja predsedavajućeg, zaleteo se ovde ka ovoj govornici i centralnom stolu. Predviđa da izreknete kaznu. Ne morate vi to da uradite, njima veća kazna od ovoga u šta su se sami pretvorili verujte da ne treba. A videla je Srbija ko su siledžije, divljaci, huligani i nasilnici najobičniji. Jel vas nije sramota? Jel vas nije sramota? Čoveka koji je za svako poštovanje, da se zalećete kao rulja najobičnija. Jel vas nije sramota da se tako ponašate? I šta, malo vam je bilo da kidišete na žene, da ženi razbijate glavu na ulici zato što nosi obeležja SNS, da razbijete glavu nekome zato što nosi ime Aleksandra Vučića, nego ste našli na Stojana Radenovića, kom niste dostojni vrata da otvorite, kaput da pridržite. Bednici jedni najobičniji. Njega da napadate. Pa treba da vas je sramota sve zajedno. I vas i sve koji vas poznaju. Bruko i sramoto jedna. Ne morate, gospodine predsedavajući, vi ovaj Poslovnik da sprovodite, primenjujete strogo prema njima. Ovakvi kakvi su, ponoviću, sami su sebi najveća muka i najveća nevolja. Ali da Srbija ne da da je gaze, Srbija je rekla sama. Zato je birala Aleksandra Vučića, slobodu, dostojanstvo i poštovanje, a vas najgore od najgorih poslala tamo gde vam je mesto. Ostaćete tamo, zadržaćete se neko vreme, bojim se, što se tiče vašeg političkog veka – doveka. 

STOJAN RADENOVIĆ: Hvala, poslaniče Orliću. Ima reč po Poslovniku gospođa Tepić. 

MARINIKA TEPIĆ: Zahvaljujem, predsedavajući. Član 108. stav 1, vi ste dužni da se starate o redu na ovoj sednici. Ja vas sada najlepše molim, pošto sam imala priliku tokom ovih pregovora sa vama, da malo duže porazgovaram sa vama, da vas zamolim da ne nasedate na zastrašivanja, ni poslanika 7/2 MZ/SČ SNS, iako iz te grupe dolazite, ni zastrašivanja ovih policajaca ovde iz Ministarstva unutrašnjih poslova. Niko ovde ne sme da se stara o redu, osim vas, lica koje predsedava ovom Skupštinom. To što je neko shvatio da je policija njegova partijska, da je policija naprednjačka, pa je koristi da pravi kordon ovde među poslanicima, kao da smo mi teroristi, moj kolega Miroslav Aleksić ne može da dođe do vas da pita ono što ima pravo da pita, kao i ja. Verovatno zato što sam žensko, pa su me pustili, uz sve muke. Znači, vi ste ovde glava ove Skupštine sada. Nijedan policajac ne sme da nam zabrani da se krećemo. Nijedan policajac ne sme ovde, poslat ne znam ni od koga, niko nema nadležnost to da radi, da nas spreči da vam priđemo i da vas pitamo šta imamo ili da sugerišemo ili da kažemo, naročito što nam ne dajete da govorimo. Nemam ništa protiv da suprotna strana vlasti ovde laže, obmanjuje, manipuliše, zloupotrebljava, to je njihovo lice, to je najbolje što imaju od SNS, ali vi nemate pravo da nam ne date mogućnost da odgovorimo na to. To je problem, profesore. Razumete? Ja sam vam sugerisala. Ako niste u stanju da vodite sednicu dalje kako treba, postoji neki prvi sledeći najstariji poslanik koji može da vas zameni. Ali nemojte sebe u tim godinama, koje ja izuzetno poštujem, sa biografijom i ekspertizom koju ceo svet poštuje, da dozvolite da vas ovakvi zloupotrebljavaju i da ne date ljudima da kažu šta imaju. Vama je to na nečast, a ne njima. Oni su takvi, pa su takvi, njima nema pomoći, znate. Ali nemojte vi da dozvolite. Jel vama normalno da policajci meni ne daju da vam priđem? Oni ne smeju da nas pipnu, a ne da nam se prepreče. Ja vas molim da ove policajce, koji ovde izigravaju ne znam ni ja šta, udaljite iz sale dok traje zasedanje i onda će situacija da se smiri. Hvala. 

STOJAN RADENOVIĆ: Ovo što govorite jel se odnosi na povredu Poslovnika? Primenjujete Poslovnik, član 103. stav 8. Po Poslovniku, Vladimir Orlić. 

VLADIMIR ORLIĆ: Član 103, gospodine predsedavajući, kratko. Ponoviću ono što sam rekao juče. Da bi ovde nekakvog smisla imalo bilo šta što se dešava, primenite član 103, sve ovo što su zloupotrebili sada skinite njihovoj poslaničkog grupi, sve ovo što govorim ja sada slobodno skinite našoj. Ali da se oko jedne stvari razumemo, jedini koji se kao huligani i divljaci u ovoj sali ponašaju ste vi. Jedini koji su uništavali institucije, kidisali na Skupštinu grada Beograda, valjda da pokažu ljubav, ste ponovo vi. Jedini koji su napali policiju i u ovoj sali danas ste ponovo vi, sami sebi dali za pravo da vi određujete pravila, da dolazite ovde gde sedi predsedavajući, jer ste vi tako sebi odredili da vam se može. Jedini koji je pokazao nepoštovanje prema policiji ste ponovo vi. Miroslav Aleksić je malopre udario policajca, ne bilo ko drugi. I sve što ste uradili, vaša je bruka i sramota, a u skladu sa tim, od naroda ste dobili samo zasluženi prezir i zasluženo gađenje. Hvala vam, gospodine predsedavajući, i slobodno primenjujte sada jednake aršine. 

STOJAN RADENOVIĆ: Prema članu 103, dajem reč Milenku Jovanovu, poslaniku predlagaču. 

MILENKO JOVANOV: Vi ljudi umesto što mašete tim Poslovnicima i što udarate Poslovnicima po klupama, pročitajte šta tamo piše. Tamo piše da ovlašćeni predlagač. Koliko god hoću i kad god hoću. To piše? Kao predlagač. To je mogao, ako se sećate prošlog saziva, i Radomir Lazović, kada je bio predlagač. Jel se sećate toga? Ne sećate se toga. Toga se ne sećate. A Orlić je po Poslovniku, kakve to veze ima? Pobogu, ljudi, hajde pročitajte, nemojte da se brukate vi. Brukate se kao profesori univerziteta da niste u stanju da pročitate i razumete šta piše u Poslovniku. Pobogu, ljudi. Nemojte to da radite sebi. Dajte malo dostojanstva pokažite. To što ste se uključili u tu rulju, pa se sad ponašate kao rulja, nije vam na čast. Dakle, pročitajte šta piše u Poslovniku i onda vam neće biti čudno to što se svaki put javim za reč, jer na to imam pravo. Imam pravo. 8/1 JJ/IR 11.20 – 11.30 Slobodno pročitajte i vidite ovlašćeni predlagač kada ima pravo na reč. Nemojte vi da mi čitate, ko Boga vas molim. Nemojte vi da mi čitate, molim vas, pa ja ga pročitao odlično i znam ga za razliku od vas, odlično poznajem. Evo, pročitajte taj deo, pa ćete videti. Dakle, da znate odmah, isto ovo ćete da slušate ovako i kod potpredsednika, kod Zakona o Vladi i svega ostalog, gde god budem bio predlagač govoriću koliko budem smatrao da je potrebno, dovoljno puta koliko budem želeo itd. Prema tome, da se vratimo na ono što je istaknuto kao primedba koja ne stoji, prosto nisam možda obrazovan kao kolega Aleksić i nisam pročitao to tumačenje koje on čita, ali bih voleo da mi kaže na koga se on to poziva osim na neke novinske članke koje je čitao ovih dana i koji apsolutno ne stoje. Ovo je Vlada u tehničkom mandatu i ovoj Vladi je prestao mandat faktički. Ona odrađuje posao, apsolutno jeste, a evo vam i dokaz, jer je u ovoj istoj sali sedeo Mirko Cvetković. Pa, naravno da je primao platu… i pazi ti sad koje je to pitanje, a da oni primaju platu. Jel je on postavljao pitanje plate ili sedenja u Skupštini, genije? Je li genije? Hajde, kad si tako pametan kad si upao u polemiku hajde sada da polemišemo. Jel pitanje plate postavio pitanje, ili je postavio pitanje sedenje u parlamentu ili si se toga dosetio sad? A da li vi primate platu? A da li ste vi tražili platu? A jeste li vi tražili platu? Ne radi Vlada, Vlada radi tehničke poslove, Vlada radi u tehničkom mandatu? A evo, vam još jedan dokaz, pošto vam i taj dokaz nije bio dovoljan, znači ni Mirko Cvetković, kao predsednik Vlade ovde u sali nije dovoljan dokaz. Hajdemo još jedan primer. Bojan Pajtić, kao predsednik Pokrajinske vlade 2016. godine, Bojan Pajtić, kao predsednik Pokrajinske vlade, dakle u tehničkom mandatu, celog juna meseca vodi Pokrajinsku vladu u tehničkom mandatu i šef je poslaničke grupe DS u ovoj sali i to takođe nije sukob interesa i to nije kršenje Ustava. A ko sedi zajedno sa Bojanom Pajtićem 2016. godine ove u parlamentu, kao poslanica Lige-socijaldemokrata Vojvodine i u tom trenutku pokrajinska sekretarka za sport? Pa, Marinika Tepić. Ni to nije bilo kršenje Ustava, jel tako i to je bilo po Ustavu i sve je bilo po Ustavu kada ste vi bili u pitanju, a sada ste izmislili da ovo nije po Ustavu? Ja vas samo molim gospodine Aleksiću za sledeću stvar, ja vas molim da me uputite gde ste to čuli i gde ste to pročitali, da vidim to pravno tumačenje, to bi mi jako značilo da pročitam, jer tamo gde sam učio pravo ovako se tumači. Tamo gde ste vi učili možda se tumači tako kao što ste rekli, ali bih voleo da vidim gde je to, mada i vi ne znate gde je to po svemu sudeći, ali u svakom slučaju dajte mi to da vidimo konačno gde vam je to tumačenje i kako to da vam ono što u prošlosti moglo odjednom ne može, i ista stvar kao sa nosiocem liste na izborima. Ne može Aleksandar Vučić da bude nosilac nijedne liste, ali je mogao Boris Tadić, ali je mogao Vojislav Koštunica, ali je moga Mlađan Dinkić, ali je mogao Slobodan Milošević, svi su mogli samo Aleksandar Vučić ne može. Pa, koja je to logika? Dokle više ta logika? Dokle više ta perverzija da se sve ono što sebi dozvoljavaju ne dozvoljava nikom drugom. Prestanite da vičete gospođo, dama ste, ponašajte se damski, ja verujem da vi to možete samo se potrudite. Dakle, apsolutno je neprihvatljivo da stalno potenciraju dvostruke aršine. Ne postoji, apsolutno nikakva zakonska, ustavna ili bilo kakva druga nemogućnost da ovi ljudi danas sede ovde. Ako budu bili kandidati za Vladu podneće 8/2 JJ/IR ostavke i neće glasati sami za sebe i to smo imali i u prethodnom mandatu. A u prethodnom mandatu da vas podsetim isti ovi ljudi su vikali zašto Ana Brnabić sedi ovde i zašto govori, a onda posle je napadali zašto ne sedi ovde i zašto ne govori, u istom mandatu su to ljudi radili. Dakle, hajde više da uspostavimo šta je pravilo, pa da se tog pravila držimo. Pravila ste uspostavili vi, pravila su uspostavili vaši funkcioneri. Kada je važilo za njih. Pa, zakon, Ustav i sve ostalo i Mirko Cvetković je sedeo po Ustavu, i Mlađan Dinkić je sedeo po Ustavu, i Marinika Tepić je sedela po Ustavu, i Bojan Pajtić je sedeo po Ustavu, niko od njih nije… Pa, pobogu ljudi, ako je nešto ustavno, to je ustavno. A nije ustavno? Nije bilo ni tada ustavno? A kako nije bilo? Pa, lepo jeste. Jeste, ali vi to nećete da prihvatite zato što vi stalno pravite novi presedan koji će da važi od sada pa nadalje. Izmišljali ste da predsednik Republike ne može da bude istovremeno predsednik stranke, izmišljali. Pravili pritisak svaki dan, ne može i ne može i ne može. I, sada kada je podneo ostavku na mesto predsednika stranke, e sada ne može da bude ni nosilac liste. Koji mu to zakon onemogućava? U kom zakonu piše da predsednik Republike ne može da bude nosilac liste? U kom zakonu piše da bilo koji građanin Srbije ne može da bude nosilac liste? Pa, šta vas briga ko je nama nosilac liste? Vodite kampanju protiv tog čoveka 12 godina, ovde ga nazivate najgorim mogućim imenima da ne ponavljam, vređate mu porodicu, nazivate ga izdajnikom, lopovom, kriminalcem, ubicom, psihopatom, picoustim, pederom, nema šta niste izgovorili. Pa, šta vam smeta da se takav nađe na čelu liste? Pa, što onda tražite da se skida sa liste? Pa, valjda vam je u interesu da se takav nađe na listi? Ne, a nije? A zašto nije? Evo ovaj se javlja, inače gospodine Radenoviću ovaj što sada dovikuje, to je onaj koji je rekao ovima u Evropskom parlamentu, skinite nam Aleksandra Vučića sa lista, a mi vam onda obećavamo da ćemo rešiti naš deo posla. Znači, on čovek nudi svoj deo posla. Pogledajte kako to izgleda. Veliki borac protiv vlasti u Srbiji koga vlast finansira, to je neverovatno. Vidite ovako, evo da vam razrešim i tu dilemu. Mi nemamo apsolutno nikakav problem da na čelo svih lista stane onaj ko vas organizuje. Na čelo svih vaših lista neka bude Dragan Đilas, a mi koga ćemo da stavimo na listu, to je naša stvar i to nam svakako ni tom vikom, ni tom bukom, nećete nam to onemogućiti. Ne postoji način da ćete to da nam onemogućite. Jeste, jako smo se uplašili vas, nedovoljno smo vas finansirali u Nišu proteklih godina, pa vas se jako plašimo. Nedovoljno smo vam plaćali iz budžeta grada Niša. Nedovoljno ste plaćeni i sada smo uplašeni šta ćete zato što ste nezadovoljni onim milionima koje ste dobijali iz gradskog budžeta grada Niša, šta ćete da nam uradite. U svakom slučaju, ne sme niko da ide na vas, pa vi ste kao stena, ko sme na vas. Evo, i ja kažem, poznati ste po tome. Poznati ste po tome, vi ste toliko popularni u Nišu da ne postoji osoba koja može da vam se suprotstavi. Vi ste niški Gandi, vi ste niški Mendela, vi ste niški Čerčil, vi ste u Nišu poznati kao takav čovek. Prema tome, mi ne smemo da vam se suprotstavimo. Nemamo mi nikog takvog kao što ste vi. Takav kao vi, to se jednom rađa u istoriji, to majka ne porađa više. Da li će da bude Vučić ili neće da bude Vučić, to ćemo da odlučimo mi, a ne vi. Možete da se 8/3 JJ/IR zaklinjete strancima koliko god hoćete, nema od toga ništa, neće vam vaši stranci pisati zakone u Srbiji. Ili ako vam stranci napišu zakon, a vi ih izglasajte, ali bez nas, pa ako imate dovoljno da ih izglasate, vi izglasajte te zakone koje vam napišu Šider, Šeneh, Rot i ostali. Znači, da ste se zaklinjali strancima na to da ćete im biti verni i odraditi ono što ste zamislili samo da vam sklone Vučića, sram vas bilo. Sram vas bilo, da za sramotu znate ne biste se javljali, da išta znate o životu. Od sramote, vi ne znate ni šta ste izgovorili. Strancima ste se zaklinjali da ćete u vašoj zemlji da radite nešto samo ako vam oni nešto urade. Samo nam vi stranci pomozite da mi sklonimo ove, a onda ćemo mi da završimo posao. Sram vas bilo. Sram vas bilo i preci vas se stide. U junačkom Nišu preci vas se stide. Prema tome, ne postoji nikakva zakonska… volim ja ove polemike i hvala vam što mi dopuštate, ja nemam problem da se dovikujem sa njima, odlično je ovo. Izvolite, profesore. To što vičete to se ne računa. Jel? Dobro, to je Turetov sindrom, imate situaciju, pa možete da vičete. 

ĐORĐE PAVIĆEVIĆ: To se zove monolog.

MILENKO JOVANOV: Dobro, a to što vi radite se zove nepristojnost, a sad sedite. Ono što je poenta, a to je nema nikakvih zakonskih prepreka, ni ustavnih prepreka da ovde sede ni Ana Brnabić, ni Miloš Vučević, ni bilo ko drugi, apsolutno nikakvih. Prema tome, to što izmišljaju sada kao novi presedan koji žele da prave, to je interesantno za njihov performans i to je trebalo da bude na početku sednice i otuda ta cela ujdurma koju su napravili. Dakle, trebalo je odmah na početku dok je gledanost najveća da nam veliki pravni stručnjak saopšti svoje tumačenje Ustava i zakona i kaže nam kako ovde ništa nije u skladu sa Ustavom i zakonom, a kad je njegov šef Mlađan Dinkić bio, e onda je sve bilo po Ustavu i zakon i kada je njihov Mirko Cvetković bio i onda je bilo i kada je Bojan Pajtić bio i onda je bilo i kada je Marinika Tepić bila i onda je bilo, samo sad nije. Sad odjednom, a isti Ustav, potpuno isti Ustav, ništa se nije menjalo, isti zakoni ništa se nije menjalo. Pa, kako to? U istoj situaciji traže različito ponašanje, u istoj situaciji traže različiti tumačenje. Prosto, to je neprihvatljivo jer to je arbitrarnost. Arbitrarno tumačenje je nedopustivo. Oni traže tumačenje akata u skladu sa onim što su njihovi politički interesi to se neće desiti. 

STOJAN RADENOVIĆ: Hvala vam na izlaganju i potkrepljenim činjenicama malo to poeni, u stvari. Po principu replike dajem reč gospođi Tepić. 

MARINIKA TEPIĆ: Hvala predsedavajući, bolje vam je moram da priznam, tri puta me je pomenuo uz apsolutnu laž Milenko Jovanov čemu je sklon, nije to ništa novo, zbog građana sam dužna da kažem da time što želi da slaže o meni neće u boljem svetlu prikazati one koji sede pored njega. Dakle, ja sam više puta birana za narodnu poslanicu i podnela sam ostavku odmah, nikad sela u ovu klupu, dok sam bila u mandatu pokrajinske sekretarke za sport i omladinu. Nikada sela u ovu klupu, za razliku od Ane Brnabić koja se ovde još breca na poslanike, preti, viče, itd. Ali, ono što, ja sada razumem znate, pažljivo sam ne samo slušala nego i posmatrala gospodina Jovanova. Ja potpuno razumem zašto je on toliko ljut, zašto je, pa već na granici frustracije, zato što su ga ostavili ovde i neće biti ministar. To sam shvatila sada i kao što bi našem Bori Novakoviću, kad želi da ga provocira, vrlo primitivno i drsko, pa kaže „Boro škljoc“, e pa sad ispada Milenko „cvrc“ što bi naš narod rekao. Nema ministarstva, ostavili te ovde sa Kenom, pa do juče je bio Hajne Kena ovde, pa godinama smo slušali i bio dobar poslanik Kena, ovde smo sedeli zajedno. Dobar poslanik DS, dobar, a vi svi odande Hajne Kena, pa Hajne Kena, propio milione, za pivo, za gde u Smederevskoj Palanci, gde je bio, e, gle sad Hajne Kena tamo, a Milenko spao na to društvo nikako da napreduje, a i Ana Brnabić. Tako da ja razume tu frustraciju samo želim da upozorim igranje ideologijama fatalnim, strašnim, jezivim, kao što su neonacizam, fašizam i pretnja građanskim ratom bez trunke odgovornosti izuzetno opasna stvar profesore ja vas molim kada neko sa bilo koje strane nadalje ne utemeljeno to govori, a naročito oni koji su tome najbliskiji da prekinete tu diskusiju, imate na to pravo. Igrati se neonacizmom i naročito u jednoj zemlji koja je tradicionalno antifašistička i slobodarska, bez trunke odgovornosti šta to može da izazove je skandal i mnogo opasno i nemojte da bude neko ko je bio saučesnik u tome šta će vam to. 

STOJAN RADENOVIĆ: Zahvaljujem na izlaganju. Povodom replike reč ima Radoslav Milojičić. 

RADOSLAV MILOJIČIĆ: Hvala, uvaženi predsedavajući. Pomenut sam naravno da sam bio dobar poslanik, ali da li je neko dobar ili loš poslanik o tome odlučuju građani na izborima. Ja sam uvek na svom biračkom mestu bez obzira da li sam bio ovde ili tamo dobijao preko 37% glasova, a o sadašnjem rezultatu ne želim da govorim, jer je to velika zasluga Aleksandra Vučića i svih ljudi koji ovde rade, ali i moj rezultat. Tako da građani ocenjuju o svima nama. Ja sam uvek iz kuće izlazio sa jednom mišlju kada sam dolazio ovde kako će me gledati moja deca sutra, da ne obrukam moje pretke o kojima sam govorio više puta i nikada me niko neće naterati da uradim nešto što je protiv Srbije. 9/2 VS/MJ Gospođa koja je govorila pre mene je potpisala rezoluciju koju ja sada držim, a to je da se Srbi i srpski narod osude za genocid. Moji preci su ginuli za ovu državu, a ona želi celokupan srpski narod da proglasi genocidnim narodom, tako da mi ne možemo zaista nikada da stanemo u istu rečenicu. Ja sam zaista juče rekao, meni je zaista žao ovog Dragana Đilasa, zar je moguće da čovek sa tolikim svojim parama i toliko para koje dobija od Aljbina Kurtija, od Mihela Rota, od Šidera, od svih mrzitelja Srbije, pa zar nije mogao da plati neke bolje da ga prezentuju nego ovakve. Hvala. 

STOJAN RADENOVIĆ: Reč ima predlagač Milenko Jovanov. 

MILENKO JOVANOV: Dakle, nekoliko stvari. Prvo, tragično je ovo nerazumevanje političkog i pravnog sistema u našoj zemlji od osobe koja pledira da svima drži predavanje ovde, držala je predavanje gospodinu Radenoviću, ovde sada drži predavanje meni. Dakle, ona je istini za volju, poslala poruku meni, nekoliko dana pred formiranje pokrajinske Vlade, da treba da se dogovorimo oko primopredaje, itd. Ja sam to preneo Igoru Miroviću. Prema tome, do poslednjeg dana, ne zato što je ona to grčevito držala, itd. nego zato što to tako mora, je bila pokrajinski sekretar za sport, jer ne možete vi da odete, jer nema ko da vas zameni, kao što je Pajtić bio predsednik Pokrajinske Vlade. Tehnički mandat to podrazumeva, to je tehnički mandat, dakle, da sedite tu, da stvari funkcionišu dok ne dođe drugi predstavnik i došao je tada Vladimir Batez i tu je bila primopredaja. Tako da jeste bila istovremeno pokrajinski sekretar u tehničkom mandatu i poslanik. Poznato je da sam ja lažov koji je izmislio kokoške u Moroviću koje gaje marihuanu, poznato je da sam ja lažov koji je izmislio da je beba oslobodila Kikindu od godinu dana, poznato je da sam ja tražio referendum za vakcinaciju i to su sve poznate stvari da sam ja radio, a ne Marinika Tepić, tako da nije problem građanima da razlikuju ko je ko, ko laže, a ko ne. Ono što je bilo lično, da ste mene pitali i da ste sa mnom razgovarali, saznali biste šta je moja ideja, jer znate, dođe čovek nekada u neke godine, da ste me pitali pre deset godina, ili pre pet ili šest godina, verovatno, sačekaću ja da Ćuta završi, ima napad, pa ću da nastavim, da ste me pitali, dobili biste odgovor, jer postoje neke stvari u životu koje su prioritet u odnosu na funkcije, na napredovanje, karijere i sve ostalo. Sa druge strane, ja još uvek imam 44 nepune godine, tako da polako, ima vremena za mene, ne žurim nigde. Kažem, u ovom trenutku, ako vas baš interesuju i ti detalji, javne smo ličnosti mogu i to da kažem, odnosi se na neku situaciju u mojoj porodici, meni apsolutno odgovora da budem u parlamentu, šef grupe ili ne, to je posebna stvar, a sa druge strane i da mi je neko ponudio posao od 24/7, van Kikinde, teško da bih mogao da ga prihvatim. Ako vas to već zanima i ako se time bavite i ako to analizirate, a ako hoćete još detalja, sa još više informacija, mogu i to da vam dam, ne verujem da vas interesuje, ali sam javna ličnost i mogu da vam kažem. Evo pošto vičete da hoćete, dakle da se u ovom trenutku moja majka nalazi u bolnici, dakle i zato mi je bitno da mogu da budem na poslu koji podrazumeva i da budem kod kuće, i da budem u Beogradu da pomognem svojoj stranci koliko mogu. Ako vas zanima zašto Milenko nije tamo ili vamo, imate odgovor da Milenko ne bi ni prihvatio da bude tamo ili ovamo, nego bi prihvatio da bude ono gde može da bude, vodeći računa pre svega o onome što je najveći interes, a ja nekako računam da je najvažnije ono što je ono oko tebe, a to je porodica. Eto, ja se nadam da ste zadovoljni mojim odgovorom.

STOJAN RADENOVIĆ: Zahvaljujem, poslaniče. Reč ima gospođa Ana Brnabić. 

ANA BRNABIĆ: Hvala vam, predsedavajući. Zapanjujuće je i poražavajuće da poštovana narodna poslanica ne zna da sam ja predsednik Vlade u ostavci. Dakle, da, i ja sam u ostavci. Isto kao što ste vi bili, upravo kao što je Milenko sada objasnio, samo što je ponovo istina u vašem slučaju jedna istina za vas, a druga istina za sve ostale, pošto valjda svi mi treba da prihvatimo da ste vi građani prvog reda i da se vama sve može, a da smo mi svi ostali puki narod i da se nama baš ništa ne može i da Ustav može da važi za vas, a da ne sme da važi za nas. Vi kažete da ja pretim? Pomerila se sa ovog mesta nisam. Nikom nisam pretila. Možete da uzmete stenogram. Građani su to mogli da čuju. Vi, koji ste fizički nasrnuli na predsedavajućeg, koji ima 76 godina, koji je naš najcitiraniji naučnik, čovek koji je zaslužan za to što je Beogradski univerzitet na Šangajskoj listi. Na njega ste fizički nasrnuli, rekli mu da je nula, rekli mu da ide kući. Gestikulirali ste mu da je lud. Vi kažete da ja pretim? Eto tako izgleda u vašem univerzumu i vašoj realnosti. I, konačno, ja se takođe sećam da je Kena bio tamo u onim klupama. Jedino što nikako ne mogu da se setim jeste kojoj stranci je tada, zaboga, Marinika pripadala, zato što je od tada sedam promenila. Hvala. 

STOJAN RADENOVIĆ: Zahvaljujem poslanici. Prekidam ovaj sistem repliciranja. Dajem reč dr Milošu Jovanoviću. 

MILOŠ JOVANOVIĆ: Zahvaljujem, gospodine predsedavajući. Dozvolite mi samo zarad ljudi koji nas gledaju da kažem da su nekoliko brutalnih laži izgovorene danas i juče. Naime, niko danas nije udario ni jednog pripadnika MUP-a, niko iz opozicije nije udario nijednog pripadnika MUP-a, a na stranu pitanje zašto mi vodimo ove sednice sa kordonom ljudi iz MUP-a. To je odgovornost ove vladajuće većine i ne ide vam na čast. Niko nije udario pripadnika MUP-a, kao što, gospodine predsedavajući, možete da potvrdite da niko nije fizički nasrnuo na vas. Kao što niko juče dok smo davali poštu srpskim žrtvama na Kosovu i Metohiji u martovskom pogromu 2004. godine nije divljao i kao što niko juče nije rekao ni jednu jedinu ružnu reč o Srbima sa Kosova i Metohije ili Srbima bilo gde. Niko ništa slično nije rekao. Nažalost, laž, brutalna laž, brutalna manipulacija. To su, ponavljam, nažalost, očigledno legitimna sredstva političke borbe i političke komunikacije SNS. Njima na čast, njima na obraz, to je njihova stvar. Ako dozvoljavate, gospodine predsedavajući, uz zaista dužno poštovanje i prema vašim godinama i prema vašoj stručnosti i profesionalnoj karijeri, vi ste ipak odgovorni za tok ove sednice i za neke ne preterano mile događaje koji su se ovde desili. Mislim da smo mogli da ih izbegnemo samo da ste dali. Ovo je sad moja sugestija i primite je kako god želite, ali najdobronamernija je i najiskrenija. Samo da ste dali tu povredu Poslovnika na vreme mislim da bismo izbegli minute i minute nemilih scena koje se nikom ne sviđaju, ni njima, ni nama, ni gledaocima i građanima Srbije. Mislim da se ova sednica može malo bolje voditi, ali, kažem, primite ovu sugestiju više kao sugestiju nego kao kritiku. Da se vratimo na temu. 10/2 GD/MP Poštovani građani Srbije, Srpska koalicija NADA, koju čine Pokret obnove Kraljevine Srbije i Nova demokratska stranka Srbije, naravno, neće podržati predloženu kandidatkinju za funkciju predsednika, odnosno predsednice Narodne skupštine Republike Srbije, jer mislimo da nedostojna vlast ne može nikako imati dostojnog kandidata, a dostojni kandidat za funkciju koju vi trenutno obavljate kao predsedavajući, Ana Brnabić je to ponajmanje. I nije ovde samo reč o tome da taj isti kandidat, odnosno kandidatkinja ne tako davno vređala poslanike Narodne skupštine Republike Srbije prilično grubo, u skoro psovačkom maniru, nije reč ni o tome da je deo vlasti koja… Ja ne znam za primer da jedna vlast traje 12 godina i da sa takvim kukavičlukom beži od odgovornosti, 12 godina, a za sve svoje poraze i neuspehe i dalje krivite ono što se dešavalo, ljudi koji su imali vlast pre 15, pre 20 godina ili krivite događaje od pre bezmalo četvrt veka. Ljudi, 12 godina vladate. Sramota je da se vadite na stvari i da se pozivate na događaje od pre 15 ili 20 godina. Sramota, nedostojno je. Ali, nije prvenstveno reč ni o tome zašto nećemo podržati tog kandidata. Prvenstveno, zato što je za vakta Ane Brnabić kao predsednice Vlade Republike Srbije ova zemlja pretvorena u partijsku prćiju SNS sa otetim institucijama, sa otetim medijima i, da, sa marifetlucima, manipulacijama i krađama na izborima. Ajde kratko o svemu po malo. Mi smo jedina zemlja gde može da se desi da nakon jedne ozbiljne saobraćajne nesreće, pričam o naplatnoj rampi u Doljevcu, koja je imala smrtni, fatalni ishod, jedina zemlja gde sud ne može da dođe do dva minuta snimka, koji može da pokaže šta se zaista događalo, kojim može da se utvrdi istina. Pazite, nije taj snimak nešto što nedostaje. Taj snimak je video šef države, ali do suda taj snimak ne može da dođe. Ljudi, pa to ne postoji nigde. Kod Gadafija se to nije dešavalo. Omar Bongo u Gabonu tako nešto nije radio. Samo kod nas može da se desi da ono što nije dostupno sudu, dakle, institucijama i pravosuđu naše države, je dostupno šefu države zato što šef države nije šef države, već je šef države šef partijske države, u šta ste pretvorili Srbiju. Mi smo zemlja gde može da se desi takođe izazovete saobraćajnu nesreću da ste pod dejstvom alkohola, da ste pod dejstvom kokaina, sve nađeno, ali koga briga za zakon, o bezbednosti u saobraćaju, jer ako se zovete Nikola Petrović i ako ste onaj Nikola Petrović koji je kum šefa partijske države, onda sve može da prođe nekažnjeno. Koga se tiču zakoni, koga se tiče Ustav? Oteti mediji, gospodo. Hajde sada da vas pitam nešto, pošto ćete mi odgovarati, naravno. Evo, već se spremaju, pišu, sve imate pripremljeno. Vrtite malo, doduše, tu ploču u krug. Već godinu i po dana isto pričate, pa će biti – Koštunica oslobodio Kurtija, to smo čuli i apsolvirali, pušteni šiptari, dvojno državljanstvo. Sve to ćemo da diskutujemo, mada vam nije smetalo. Tog istog Koštunicu posle preklinjete za podršku u drugom krugu Tomislavu Nikoliću. Nije vam tada Koštunica smetao za izbore u Beogradu i da pravite vlast u Beogradu 2008. godine, ali to vama na čast i govori o vašem nemoralu. Da se vratimo na ovo naše. Kada smo kod medija već, objasnite kako je moguće da jednu parlamentarnu liste, Srpsku koaliciju NADA, dve godine ne pozivate u medije koje kontrolišete, četiri elektronska medija sa nacionalnom frekvencijom – TV B92, TV „Prva“, „Hepi“, „Pink“. Sad će biti za dve nedelje dve godine da nismo dobili ni jedan jedini poziv. Biću iskren, bilo je nekih 19 minuta na B 92. To je ona emisija „Fokus“ u julu 2022. godine. Nismo čak dobili poziv, draga gospodo, ni u ovoj predizbornoj kampanji u izborima decembarskim prošle godine. Jedan jedini poziv. 10/3 GD/MP Ljudi, vi stalno pričate kako se ne plašite nikoga, kako se ne bojite. Čudna mi je malo ta retorika. Malo podseća na osnovnu školu i na predpubertetski period, ali ako se zaista ničeg ne plašite, a što uskraćujete medije opoziciji? Da li se plašite argumenata? Da li se plašite rasprave arugumentovane? Šta je problem, pogotovo ako ste toliko samouvereni u ispravnost svoje politike i vaših neviđenih rezultata? Toliko ste ubeđeni u ispravnost te politike, da zabranjujete medije ljudima koji su parlamentarni već duže vreme. 11/1 BN/CG 11.50 – 12.00 Hajde da ostavimo medije po strani. Nije ni to ključni razlog zašto nećemo podržati Anu Brnabić. Jedan od razloga je i ta vaša krađa i marifetluci na izborima. Možete stalno da negirate nešto što je očigledno, ali nešto što je očigledno je očigledno. Ljudi, Mala Krsna, uhvaćeni ste na delu. Nemojte mi reći samo da su ti ljudi došli zbog znamenitosti zgrade opštine Voždovac u Beogradu ili policijske stanice Voždovac u Beogradu. Nema ničeg zanimljivog u tim zgradama. Nije to Ermitraž. Došli su da promene prebivalište. To je klasična zloupotreba prava na prebivalište. Drugo, još nešto da vas pitam. Da li ste vi svesni da je „Arena“ otkrivena. Ja ne pamtim da se ikada došlo do izbora za koje je potrebna logistička podrška najveće hale u Beogradu. Zašto? Zato što ste toliko ljudi doveli koji uopšte ne znaju niti gde treba da glasaju, niti gde treba da idu, da ste onda napravili dispečerski centar, pa iz razvozite po odgovarajućim biračkim mestima. Još ste onda lagali da se tamo snima film i da su tamo statisti. Da li je bio i Đenka da snima taj film, da onu staru kameru vrti iz „Maratonaca“? Ljudi, sram vas bilo. Uostalom, ima jedan čovek koji je potpuno eksplicitno ogolio stvar koju vi radite, a to je vaš saveznik Milan Stamatović, predsednik stranke „Zdrava Srbija“. Milan Stamatović je pa jedno dva meseca pred izbore rekao, objašnjavajući zašto je prešao na vašu stranu, rekao da neće da rizikuje da vi prebacite ljude koji ne žive na Čajetini u Čajetinu, pa da on izgubi vlast u Čajetini zbog ljudi koji tamo i ne žive. U kameru je čovek svedočio i krajnje eksplicitno to rekao. Pa, ljudi, Srbija to zna. To što se vi pravite da to niko ne zna, to je vaš problem. Da vam kažem još nešto, i pored svega toga ste izgubili vlast u Beogradu. To je jedina politička činjenica beogradskih izbora. Imali ste većinu, nakon izbora, uz sve vaše marifetluke i nedostojno ponašanje ste tu većinu izgubili. Ali, nije ni to glavni razlog. Sa vama uvek ima još i sa vama uvek ima gore. To je vaše, kako da kažem a da ostanem pristojan, vaše fasadno, kič, vaš lažni patriotizam. Ljudi, dvanaest godina ste na vlasti, ni jedan temelj nacionalne politike niste postavili. Džepove ste vaše napunili, ni jedan temelj niste postavili. Zakon o ćirilici ste doneli. Ima li efekta? Nikakvog. Nije unapređen ni za promil položaj ćiriličkog pisma u ovoj zemlji. Udžbenike, da li ste vratili udžbenike Zavodu za udžbenike? Vaš i šef partijske države Aleksandar Vučić je rekao - barem ćemo neke predmete da vratimo Zavodu. Pa je rekao, podsetite me ovde, istoriju, književnost, srpski jezik i još po nešto. Da li ste vratili to? Niste. Ni za to niste imali snage. Evo ga gospodin Vučević. Ja ću prvi glasati za vraćanje vojnog roka. Ljudi, dvanaest godina ste imali da ga vratite. Vraćajte ga više. Napravite barem „T“ od temelja nacionalne politike. Ali, i to nije najgore. Najgore je nešto drugo, a to je vaša, i biram reči kao pristojan čovek, vaša veleizdajnička kosovska politika, protivustavna i antidržavna. Pošto smo krenuli sa vašim neistinama i lažima, hajde da nastavimo u istom smislu. Evo ga francusko-nemački sporazum. Šta kaže francusko-nemački sporazum? Strane će razvijati normalne, dobrosusedske odnose jedni sa drugima na osnovu jednakih prava, obe strane će međusobno priznati dokumente i nacionalne simbole uključujući i pasoše. Srbija se neće protiviti članstvu Kosova u bilo kojoj međunarodnoj organizaciji. Strane će se voditi ciljevima i principima. Molim građane koji nas gledaju da to dobro čuju. Strane, Kosovo i Srbija, kako piše u Ohridskom sporazumu, će se voditi ciljevima i principima utvrđenim u Povelji UN, posebno onih o jednakosti suvereniteta svih država, poštovanju njihove nezavisnosti, autonomiji i teritorijalnom integritetu. 11/2 BN/CG E, sad, šta su vaše laži? Hajde malo da razvijemo to, da razradimo. Vaš ovlašćeni predlagač je juče govorio da se ovo niti prihvatilo, niti se primenjuje, rekavši da nije potpisano. Jednu stvar je samo zaboravio da kaže građanima. Da, nije potpisano i nikad niko nije tvrdio da je potpisano, ali međunarodno pravo apsolutno prihvata obaveze koje su i usmeno date. Dakle, usmen pristanak je izvor pravnih obaveza u međunarodnom pravu. Kažete – ovo se ne primenjuje. Pa, gospodine Jovanov, niste slušali šefa partijske države vašeg doskorašnjeg stranačkog šefa Aleksandra Vučića u emisiji sa Zoranom Stojanovićem „Takovska 10“. U toj emisiji „Takovska 10“ je Aleksandar Vučić rekao da je Srbija počela da ispunjava francusko-nemački sporazum. Sad, ovako, član 1, nisam vam ga pročitao do kraja, kaže član 1. francusko-nemačkog, vašeg prihvaćenog sporazuma – obe strane će međusobno priznati dokumente, nacionalne simbole, uključujući i pasoše, diplome i, znate šta, registarske tablice, gospodo, registarske tablice RKS, republika Kosovo, koje ste prihvatili. To je primena francusko-nemačkog sporazuma i to je početak te primene. Ali, ima još gora stvar. Evo ga i Ohridski sporazum, implementacioni sporazum ili aneks francusko-nemačkog sporazuma. Evo vam prihvaćene linije. Da li je on prihvaćen ili nije, Ohridski sporazum? Ja verujem da jeste, jer se, gospodine predsedavajući i dragi građani Srbije, ovaj sporazum nalazi na sajtu Vlade Republike Srbije. Sporazum kaže šta? Slušajte ovo, dragi građani, poštovani građani, da će Kosovo i Srbija, ponavljam, Kosovo i Srbija se u potpunosti obavezuju da će poštovati sve članove francusko-nemačkog sporazuma i da će ih primeniti svrsishodno i u dobroj veri. A onda se dodaje da se Kosovo i Srbija slažu da će svi članovi francusko-nemačkog sporazuma biti primenjivani nezavisno jedan od drugog i da strane neće blokirati njihovu primenu. Ljudi, ja razumem da vi lažete, ali sada preterujete u lažima. Vi ste prihvatili sporazum kojim se implicitno priznaje secesija naše južne pokrajine i vi ste patriote? I šta je rezultat svega toga? Hajde, pošto ste vi voleli da pričate o rezultatima, sećate se Aleksandra Vučića, šefa partijske države, pogledajte semafor? Pa, sećate se nekih vaših kolega – dobili smo pet nula, secesionisti? Gospodine Rakiću, kad biste imali malo časti, uz dužno poštovanje, priznali biste da su Srbi na Kosovu i Metohiji za ovih 12 godina izgubili skoro sve. Imaju mnogo manje nego što su imali pre dolaska SNS na vlast. Ukinuli ste pravosuđe na severu Kosova i Metohije Briselskim sporazumom. Civilnu zaštitu ste ukinuli, uterali Srbe u šiptarske secesionističke opštine, naše ukinuli. Dali elektroenergetski sistem, dali telekomunikacije, predali tablice, tablice za koje je Aleksandar Vučić… Gospodine predsedavajući, vi ste juče rekli da pričamo činjenično. Sve što sam rekao su bile činjenice. U ovoj klupi ovde kao predsednik države, a zapravo partijske države, Aleksandar Vučić pre, koliko ima, sedam, osam, godinu dana je rekao – ne dam tablice Kosovska Mitrovica zato što znam koliki je njihov značaj i zašto moraju da opstanu, zato što svedoče o prisustvu države Srbije u našoj južnoj pokrajini. 12/1 TĐ/LjL 12.00 - 12.10 Rekao je to i prevario, slagao. Ukinuo je tablice Kosovska Mitrovica, ali priznao RKS tablice, poštujući francusko-nemački sporazum. Sad je otišao i dinar i da ne nabrajam dalje. Ljudi, ono što će se desiti ako SNS ostane na vlasti to je da u nacionalnom smislu kamen na kamenu od ove države ostati neće. Zato mora vlast da se menja što je pre moguće. Da završim, imam taman toliko vremena, sa nečim što je pomenuto juče sa vaše strane, a to je Krivični zakonik, Glava 28, krivična dela protiv ustavnog uređenja i bezbednosti Republike Srbije, neka i kolege iz MUP-a gledaju, i vi ćete biti zaduženi da to sprovodite, takođe. Neko je pomenuo član 305, ali ima i član 307 - ko silom ili na drugi protivustavan način pokuša da otcepi neki deo teritorije ili da deo te teritorije pripoji drugoj državi, biće kažnjen. Male su kazne, odmah da vam kažem, od tri do 15 godina. Da vam odmah kažem i to, kad dođemo na vlast, tih 15 ćemo pretvoriti u 30. Ustav dozvoljava retroaktivnost ako je u opštem interesu. Opšti je interes da vi budete kažnjeni za vaša nedela. Snosite političku odgovornost svakako, istorijsku odgovornost takođe, ali ne zaboravite, ovo što radite podleže i krivično-pravnoj odgovornosti i od nje, kunem vam se, pobeći nećete. Živela Srbija, a vama što pre da vidimo leđa. 

STOJAN RADENOVIĆ: Zahvaljujem poslaniku Jovanoviću. Pošto ima više prijavljenih, da vidimo ko je za povredu Poslovnika. Reč ima Vladimir Đukanović. 

VLADIMIR ĐUKANOVIĆ: Zahvaljujem se, predsedavajući. Reklamiram povredu Poslovnika, član 107, dostojanstvo parlamenta. Bili ste dužni, pošto ovde imamo čoveka koji verovatno kada Makron bude napao Rusiju možda će da se mobiliše i da ide u Legiju stranaca kao francuski državljanin, ja to ne znam, ali ste bili dužni da reagujete kada vam čovek koji priča o kriminalu a direktor njegove partije pravosnažno osuđen dve godine zatvora još uvek ne ide na izdržavanje kazne, i to za prevaru, dok aktivisti njegovog koalicionog partnera, posebno sa Čukarice i Rakovice, organizovana kriminalna grupa, od Juse Bulića do ne znam koga, imaju robije ko zna koliko, i oni vam pričaju o nekakvom kriminalu i ne znam čemu. Oni vam pričaju o patriotizmu i rodoljublju, oni čija supruga je predvodnik nevladine organizacije koju finansira Rokfeler fondacija, koja se eksplicitno zalaže za nezavisnost Kosova i oni koji daju Proglasu podršku, gde se apsolutno svi zalažu za nezavisnost Kosova. Takvi vam danas pričaju o patriotizmu, rodoljublju i ne znam čemu. Molim vas, ubuduće, neću tražiti da se izjašnjavamo, ali ovakvim ljudima, kada ovakve stvari iznose, da ih opomenete, jer oni najmanje imaju prava da pričaju o kriminalu ili o eventualnoj borbi za Kosovo i Metohiju, jer su sami do guše umešani u kriminal, a da ne pričam o tome kakvu su izdaju počinili dok su vodili državu, posebno po pitanju Kosova i Metohije. Zahvaljujem. 

STOJAN RADENOVIĆ: Hvala vam poslaniče, ali nisam znao za ove podatke i malo me to sve zbunjuje, pravo da vam kažem. Reč ima Nataša Jovanović, povreda Poslovnika. 

NATAŠA JOVANOVIĆ: Hvala vam, gospodine predsedavajući. Ukazujem na povredu člana 27. Poslovnika. Naravno, vi ste tu i zaista vam čestitam na dostojanstvu, u skladu sa onim što vi predstavljate kao blago u intelektualnom smislu i za ovu državu i za svakog časnog čoveka koji gleda sa kakvima 12/2 TĐ/LjL se vi ovde nosite, ali ja moram da iskoristim ovaj član da bih upozorila čitavu javnost na ovo što priča ovaj potrčko stranih agentura, Miloš Francuz, lažni patriota i lažni državotvorac. Zapanjena sam, gospodine predsedavajući, naravno, vi ne možete sa tog mesta ni da ga učite, ima vremena kada će on to da nauči, da jedan koji se predstavlja za doktora nauka elementarne stvari ne zna, obmanjuje, laže i pokušava da ubedi javnost u nešto što je zapravo njemu na dušu, njegovom Koštunici, čitavom korpusu tog izdajničkog režima koji je prodao, izdao narod na Kosovu i Metohiji, i ne samo to, već je učestvovao u najvećoj mogućoj pljački tog istog naroda na Kosovu i Metohiji. Mi imamo veliko pamćenje i znamo da su upravo ministri iz Koštuničine Vlade opljačkali budžet Republike Srbije, ostavili narod na Kosovu i Metohiji posle pogroma koji nije ni pominjao taj lažni patriota na milost i nemilost šiptarskim zlikovcima, i ne samo to, već su mirno gledali posle četiri godine kako nam oni koji su mrzitelji Srbije pokušavaju da otmu našu južnu pokrajinu. Ovaj čovek koji je godinu i po dana odsustvovao iz Narodne skupštine Republike Srbije sad nama drži nekakva predavanja ovde i govori nam da mi ne brinemo o narodu na Kosovu i Metohiji. On sad smatra da su ovi metodi koje mu ovaj njegov gazda, pravi gazda, Dragan Đilas, daje jer je on njegov prilepak i potrčko, način na koji će da ubeđuje javnost da je on ispravan, da je on nekakav Srbin. Nije, on je u tom izdajničkom korpusu, on je dokazani izdajnik, on je čovek koji je učinio sve da politika stranke koju je vodio i, gle sada, to su sada neki novi, a iste su im metode i od laži, obmana i svega toga, predstavi narodu kao nešto što će da učini, da se pokaže u slikama ljudi koji imaju iole patriotizma da je on nekakav ispravan čovek. Gospodine Jovanoviću, evo vam i mogućnost za repliku, ako je to zloupotreba sa moje strane, vi ste što je bruka i sramota za svakog normalnog srpskog patriotu. Vi ste razobličeni, zna se ko vam je gazda, isti kao Draganu Đilasu, na istu stranu radite, radite za Kurtija, protiv interesa naroda i onda bi vam bilo bolje da se pokrijete po ušima i ćutite… 

STOJAN RADENOVIĆ: Vreme. 

NATAŠA JOVANOVIĆ: … i sve to što ste radili bruka i sramota za vas samog i za onoga koga pokušavate da odbranite. 

STOJAN RADENOVIĆ: Poslanice, Nataša, vreme. Zahvaljujem. Ko je još po Poslovniku? Reč ima narodni poslanik Miloljub Albijanić. 

MILOLJUB ALBIJANIĆ: Uvaženi profesore Radenoviću, dame i gospodo narodni poslanici, i po Poslovniku, član 107, i po prirodi replike, jer ja sam poslanik Zdrave Srbije koju je pomenuo Miloš Jovanović. Vidite, gospodine Jovanoviću, kada vi budete imali rezultate kao Milan Stamatović od 25 godina u politici, javite se da mu nešto saopštite. Pošto nemate rezultate, bolje vam je da od toga odustanete. Pošto ste me prozvali, da vam kažem kako vidim ja vaše ponašanje ovde u parlamentu i da vas obavestim da je Zdrava Srbija parlamentarna politička partija, ako to niste znali u međuvremenu. Dakle, osnov delovanja svih političkih partija valjalo bi da se svodi na nešto što se zove red, zakon i sloboda. Šta mi ovde, u stvari, svedoci smo, vidimo? Šta radi opozicija? Pravi nered, ne poštuje Poslovnik i zakone i, naravno, ide i korak dalje. Ne možemo da kažemo da je to nepristojno ponašanje, jer je to malo. Ovde padaju uvrede, padaju kretanja nasilna ka skupštinskoj govornici, sve što je protivno normalnom ljudskom ponašanju. 12/3 TĐ/LjL Šta se krije u osnovi toga i čemu to vodi? Ja ću vam reći da postoji psihološki fenomen koji određuje vaše ponašanje. Taj psihološki fenomen zove se resantiman. To vam je osećaj nemoći u želji da se nekome za nešto osvetite. 13/1 DJ/MT 12.10 – 12.20 Šta izaziva taj osećaj nemoći? Izaziva mržnju, zlobu, zavist, kretanje nasilno ka skupštinskoj govornici, sve ono što može da izazove, jednom rečju, nasilje. Šta vam to znači? Znači da ste sami sebi skočili u nedra. Znači da ste sami sebi skočili u nedra, da ste poništili sopstveno ime i da osećate slabost i nemoć. 

STOJAN RADENOVIĆ: Pazite na vreme. 

MILOLJUB ALBIJANIĆ: Neće to Skupština Srbije dozvoliti jer ćemo napraviti i red i zakon i slobodu, kako to dolikuje svima, a mi ćemo se kao poslanici „Zdrave Srbije“ boriti za interese države i naroda i za stvaranje reda koji vi pokušavate da uništite. 

STOJAN RADENOVIĆ: Poslaniče, vreme. 

MILOLJUB ALBIJANIĆ: Hvala. 

STOJAN RADENOVIĆ: Hvala vam. Dajem reč poslaniku Borku Stefanoviću povodom povrede Poslovnika. 

BORKO STEFANOVIĆ: Hvala, gospodine predsedavajući. Član 103. je prekršen sa vaše strane. Član 103, zbog toga što ste u više navrata, a naročito sada kod jedne od prethodnih govornica dozvolili ne samo da se priča duže od tri minuta, a predviđeno je dva minuta. Znači, prelazi vam u manir. Mogu da vam objasne da traje dva minuta, ne tri minuta, a naročito za ljude iz vladajuće stranke. Druga stvar, prekršili ste ovaj član zato što ste ponovo dozvolili predstavnicima vlasti da prijave Poslovnik, a koriste kao priliku da repliciraju. U stvari, čak ne da repliciraju, nego da govore tako šta im padne na pamet. To stalno dozvoljavate neprekidno kršeći Poslovnik ove Skupštine. Ovo vam, takođe, saopštavam krajnje dobronamerno, sa željom da vi prihvatite ovu sugestiju, zato što ovi ljudi mogu da se jave na repliku kad ih neko prozove ili da drže govor kad imaju reč. Ali, ovo što oni sada rade i što smo ovde čuli, uz niz i uvreda na koje niste reagovali, uz ponovno nazivanje nekoga izdajnikom, fašistima, nacistima, niste reagovali, ponovo niste reagovali. Ponovo niste reagovali. Niste reagovali ni na kolegu za koga mi je žao što više nije sa nama u veličanstvenim protestima građana, nego je sada u toplom zagrljaju SNS. Morate reagovati. To je dobro za mentalno zdravlje, za moral, za čvrstinu ovog parlamenta. Razumete? Samo zbog toga ja apelujem na vas. Mislim na profesora Albijanića. Prijatno. 

STOJAN RADENOVIĆ: Hvala lepo. Izvinjavam se, nisam pitao – da li želite da se Skupština izjasni povodom toga? 

BORKO STEFANOVIĆ Ne.

STOJAN RADENOVIĆ: Hvala vam na ovim sugestijama, stvarno. Zabrine me sve, ali šta da radim. Reč ima poslanik Bakarec, isto povodom povrede Poslanika. 

NEBOJŠA BAKAREC: Hvala vam, gospodine predsedavajući. Prevideli ste da je povređen član 109. Znači, francuski državljanin je ovde upotrebio uvredljive izraze. Rekao je da smo mi sramota. Znate šta je sramota? Sramota je kad on 1999. godine, u 23 godine, pobegne iz ove zemlje pred ratom, pred NATO agresijom i NATO zločinima, pobegne u svoju rezervnu domovinu, u Francisku. Sramota je ono što se dogodili. Svedočio sam u leto 2013. godine. Miloša „Francuza“ je Koštunica u leto 2013. godine na predsedništvu odstranio iz DSS-a, Nikitović ga je napao, ja bio, on bio. Evo, neka kaže da nije istina. Optužio ga je za šurovanje sa „Multikom tajkunom“ već tada. 13/2 DJ/MT Posle toga nekoliko nedelja Miloš „Francuz“ je podneo sve ostavke u DSS-u i podneo ostavku na mesto poslanika. To je kukavica koja je ostavila svoje roditelje na cedilu 1999. godine. Bio je u punoj snazi. Pobegao je, utekao je. On ima rezervnu domovinu, Francusku. Mi nemamo, jedino je Srbija na našem srcu, a on ovde kad puste himnu on kaže – gde je Marseljeza. On peva Marseljezu. On je potpisao odanost Francuskoj. Lepo je rekao Đuka – neka ode u Legiju stranaca, neka tamo na strani Francuske ratuje, na strani njegove mile Ukrajine, jer je on sada u koaliciji i on ima dva nova gospodara. Jedan je „Multikom tajkun“, a drugi je Kurti, njegov gospodar čiji on program ovde sprovodi. Hvala vam. 

STOJAN RADENOVIĆ: Poslaniče, da li ste za to da se Skupština izjasni? 

NEBOJŠA BAKAREC: Ne mora.

Da se ne izjašnjava, znači. Ne mora, mi nismo znali da je on francuski državljanin. Stvarno ne mora. Dajem reč gospodinu Nenadu Tomaševiću zbog povrede Poslovnika. Izvolite. 

NENAD TOMAŠEVIĆ: Hvala. Uvaženi predsedavajući, profesore Radenoviću, prekršen je član 107. Poslovnika. 

STOJAN RADENOVIĆ: Bilo je. 

NENAD TOMAŠEVIĆ: Član 106. Kad je bilo? Gospodin Đuka prati to. Član 106. Znači, dok god je predsednik naše poslaničke grupe gospodin Miloš Jovanović pričao vi ste dozvolili da sa leve strane ovde meni pripadnice SNS dobacuju, upućuju uvredljive i kojekakve, čudite se jel da, izraze. Do te mere da ste, znači, dali, po Poslovniku, mogućnost da gospođa Nataša Jovanović replicira, odnosno da iznese jednu salvu uvreda, neistina i laži u svom radikalskom maniru, kako je ona, jel tako, navikla. Na kraju, šlag na tortu, gospodin Bakarec proziva nekoga za francusko državljanstvo, čovek koji ima rezervnu domovinu, a to je Hrvatska. Ne smeta vam, recimo, što profesor Atlagić ima hrvatsko državljanstvo i prima hrvatsku penziju. Ne smeta vam što Aca Šapić ima italijansko državljanstvo. Ne smeta vam što ministarka Đedović ima američko državljanstvo, ne smeta vam što kum vašeg predsednika države i stranke ima francusko državljanstvo, Nikola Petrović. Ništa vam to ne smeta. Meni, takođe, to ne smeta, jer to je po zakonu, ali nemojte da vam onda samo smeta kada je u pitanju Miloš Jovanović. Hvala lepo. 

STOJAN RADENOVIĆ: Hvala vam na opširnom izlaganju. Reč dajem poslaniku Marijanu Rističeviću povodom povrede Poslovnika. 

MARIJAN RISTIČEVIĆ: Dame i gospodo narodni poslanici, gle čuda, prethodni govornik kada je nabrajao sve poslanike koji imaju dvojno državljanstvo, zaboravio je visokog hrvatskog časnika, „Begoje“, kako beše, što je učestvovao u bici za putovnicu. Jedinu bitku koju je dobio, taj visoki časnik, je bila bitka za putovnicu. Zato je on „Begoje putovničar“. Dakle, njega je, gle čuda, zaboravio. Verovatno tu miriše na neku koaliciju. Dame i gospodo narodni poslanici, po pitanju Kosova i Metohije, a reklamiram član 27. znači predsedavajući upravlja sednicom, zaboravio je da prekine Miloša Jovanovića ne zato što je junački pobegao 1999. godine na agresorsku strana, njemu Francuska nije rezervna domovina, njemu je Srbija rezervna domovina, jer u Francuskoj sigurno ne radi ovo što radi ovde. Verovatno tamo ima izborno pravo koje osporava Srbima iz Republike Srpske. 13/3 DJ/MT Ali, gle čuda, ja se ne ljutim ne što su Kurtija oslobodili, ne toliko što su oslobodili Kurtija i 2.108 terorista. To on, eto, kao ne zna, mogu ja da se ljutim, eto on to nije shvatio da je to bitno, ali ima tu još nešto, ono zbog čega sam ja zabrinut da može ponovo da se desi. Dakle, njegov predsednik u koga se kune, Koštunica, postao je predsednik, evo neka me ispravi kolega Dačić, postao je predsednik SRJ tako što je prethodno Srbima osporio sa Kosova i Metohije glasačko pravo, da li je tako gospodine Dačiću? Dakle, da bi postao predsednik SRJ odbio je sve glasove Srba sa Kosova i Metohije. 14/1 AL/LŽ 12.20-12.30 Tako je postao predsednik. Tako je dobio u prvom krugu više od polovine glasova, i to je sramota kada oni nastavljači te tradicije pričaju o pravima građana Srba sa Kosova i Metohije. Zato smatram da treba da se izjasnimo o njegovom ponašanju u danu za glasanje. Hvala. 

STOJAN RADENOVIĆ: Za izjašnjavanje Skupštine? Dobro. Hvala poslaniku. Dajem reč poslanici Biljani Pantić Pilja. Izvolite. 

BILJANA PANTIĆ PILJA: Hvala vam. Predsedavajući, čini mi se da ste prekršili član 103, u vezi sa članom 27. Poslovnika. Jel možete da ne dobacujete da završim? Ne morate da se bojite onoga što ću izgovoriti. Gospodine Jovanoviću, jedina sramota ste ovde vi. Prvo, zato što ste slagali kada ste ustali i rekli da niko nije nasrnuo na predsedavajućeg, kada ste slagali da niko nije udario radnika obezbeđenja. Razumem da ste se sada slizali sa Draganom Đilasom, ali nisu vas valjda na Sorbonu učili tako da lažete. To je jedna stvar. Druga stvar, usta su vam puna Kosova i Metohije. Zarad istine, u prethodnom sazivu vi ste, vaša poslanička grupa, imali u Stalnoj delegaciji Parlamentarne skupštine Saveta Evrope člana i zamenika člana, nijednom niste otišli ni član, ni zamenik člana u isti taj Strazbur gde je svaki put na dnevnom redu bilo pitanje Kosova i Metohije. Tamo vas je valjda sramota da ustanete i da kažete kako žive Srbi na Kosovu i Metohiji, da pljunete na Aljbina Kurtija, zato što ste ga pustili, pa ne možete sada valjda tamo da pričate protiv njega. Tu se vidi kakva su vaša dela. Znači, imali ste priliku unazad godinu i po dana da vaš član i zamenik idu četiri puta godišnje u Strazbur ili u Pariz na Politički komitet ili na Pravni komitet. Jednom je samo vaš član otišao i nije diskutovao u raspravi. U prepiskama gde molimo vašeg člana ili zamenika da se izjasne da li će da idu zbog važnosti teme i rasprave oko Kosova i Metohije, oko pogroma srpskog naroda na Kosovu i Metohiji, vaš član, vi znate koji je, neću ga imenovati jer ne sedi tu, nije korektno, iako nisam na Sorboni, imam osnovne manire, kaže - imam zakazane druge aktivnosti pa neću moći, veliki pozdrav. Vi tako branite Kosovo i Metohiju što ovde nasrnete na predsednika Aleksandra Vučića, skidate kravatu i skačete po Skupštini, tako što u svojoj disertaciji ne kažete da je NATO agresija nego intervencija i imate obične političke floskule, a na delu vas nema. Hvala. 

STOJAN RADENOVIĆ: Zahvaljujem poslanici. Prelazimo na replike. Dajem reč poslaniku Goranu Rakiću. 

GORAN RAKIĆ: Zahvaljujem se, uvaženi predsedavajući. Uvažene kolege poslanici, dakle, gospodine Jovanoviću, vi da imate i malo časti vi ne bi pričali i Kosovu i Metohiji. Punih 20 godina i evo sada još dva dana pride čekamo da osudite pogrom Srba na Kosovu. Još uvek to niste uradili. To što ste pokazali empatiju juče pa ste minutom ćutanja samo odali počast stradalim Srbima to nek služi vama na čast, gospodine Jovanoviću. 

ALEKSANDAR JOVANOVIĆ: Ministre Kurtijev.

GORAN RAKIĆ: Jel možeš da se ne dereš? Ja tebe čujem odlično. Ja čujem za razliku od tebe odlično. Hvala. 14/2 AL/LŽ To koliko vi brinete o Kosovu upravo pokazuje vaša poslanička klupa i koliko poslanika sa Kosova i Metohije imate u vašim redovima. Na prošloj vanrednoj sednici Skupštine kada je bila reč i tema Kosovo svi opštinski odbori sa Kosova i Metohije su vas napustili, svi i to pokazuje kakva je vaša politika i kakav je vaš odnos i prema Srbima, a i prema Kosovu i Metohiji. To što ste mahali tablicama slažem se sa vama, ali ste trebali da okrenete te tablice na suprotnu stranu, jer te tablice tj. dogovor o tablicama je potpisao Borko ili Borislav Stefanović. Podsetiću vas još da su za vreme DOS-ovske vlasti čiji ste vi iz DSS bili važan deo, to pošto pričate da brinete o Kosovu i Metohiji, o Srbima sa Kosova i Metohije, dakle, u to vreme je otpušeno 220 žena iz fabrike košulja „Javor“ u opštini Zubin Potok, otpušeno je 200 pripadnika iz vojnog remonta, ukinuto je 50% kosovskog dodatka koji imaju Srbi koji žive na prostoru Kosova i Metohije, stotine stanova, dakle, stotine stanova je fantomski izgrađeno i u vreme vaše vlasti izgrađeno je samo oko 100 približno… 

STOJAN RADENOVIĆ: Vreme. 

GORAN RAKIĆ: Dok je za vreme vlasti Aleksandra Vučića izgrađeno preko 900 stanova u kojima žive socijalni slučajevi i Srbi sa Kosova i Metohije. 

STOJAN RADENOVIĆ: Izvinite, završavajte. 

GORAN RAKIĆ: Dakle, u vaše vreme niko nije mogao da dobije posao. Državni posao je mogao samo da sanja, dok meni sada koliko je poznato, možda grešim, da nijedan lekar opšte prakse nema na birou Nacionalne službe za zapošljavanje. Dakle svi su zaposleni. Vi ste doneli odluku da se postavi granica između Srba i Srba. Da, vi u vaše vreme. Vi ste predali katastarske knjige… 

STOJAN RADENOVIĆ: Poslaniče, završavajte. Vreme. 

GORAN RAKIĆ: Vi ste predali, gospodine Jovanoviću. Vi, u vaše vreme. 

STOJAN RADENOVIĆ: Hvala vam. Ima reč poslanik Vladimir Orlić. 

VLADIMIR ORLIĆ: Kada kaže Aleksandar Vučić – pogledajte semafor, znate šta piše na onom semaforu koji pokazuje povučena priznanja tzv. Kosova? Na našoj strani, gde je naš rezultat piše 28. Jel znate šta piše sa ove vaše strane, mislim na vas sve ukupno, i vas lažne desničare, priveske tajkunske, ali i na ove koji su vam malopre aplaudirali onako? Piše nula. Nula ste povučenih priznanja tzv. Kosova obezbedili. Mi samo 28. To je rezultat politike Aleksandra Vučića. Ako hoćete od toga da počnemo, možemo da pričamo o svemu ostalom, a šta vam to pokazuje na samom početku? Kakvi ste bili i ostali. Zbog te vaše ljigave snishodljivosti pred strancima zbog toga niste smeli nikada ni da pokušate da se zauzmete za KiM ili da pokušate da neko povlačenje priznanja izborite. Zašto je ovo malopre zvučalo ovako kako je zvučalo? Važno je bilo da se napadne Aleksandar Vučić, da se bude opasan, da se kaže – veleizdaja i da se brane i štite ovi koji se tamo nalaze među građanistima i drugosrbijancima. Zbog čega? Da se osvrnemo i na jedno i na drugo. Zato što je video Miloš Jovanović u Šolakovim medijima kako je on fantastičan zajednički kandidat za gradonačelnika pa je našao sebi novo jato pa sada vodi politiku što ovi kažu građanisti i drugosrbijanci, kojima je Kurti simbol demokratije, sve je tačno, podržava sve, a zajedno sa njima udri sve najgore o Aleksandru Vučiću i o državi Srbiji. Zato ih je i branio. 14/3 AL/LŽ Slagao malopre da nisu udarili policajca. Eno vam pa gledajte snimak. Gleda ga cela Srbija danas. Isto tako lagao da sam nije ovde kao huligan najobičniji pokušavao da se zaleti u predsednika Srbije Aleksandra Vučića. Evo vam ga na ovoj slici vaš junak. Odvezao kravatu i trčkara okolo – Miloš Jovanović. Jel ovo isto nije bilo? Kako je lagao tada, tako laže i danas. Slagao da niste kidisali na Stojana Radenovića. Slagao da niste juče vređali Srbe sa KiM i narodnog poslanika koji je govorio ovde, ali i celu Srpsku listu. Znate šta još lagao? Lagao je da ga je ikada bilo briga za KiM u studiju RTS u kome je sedeo u emisiji sa mnom, a kako mu je to pošlo za rukom kada kaže da ga u medijima nema, on na pitanje – što niste ništa uradili tokom pogroma 2004. godine, znate li šta je rekao – pa nećete valjda da šaljemo tenkove, niste valjda to očekivali od mene. Toliko o njegovom patriotizmu. U istom tom studiju istog toga RTS branio je njihovu sramnu odluku, vašu zajedničku sramnu odluku da pustite Aljbina Kurtija, da pustite braću Mazehu, da pustite dve hiljade krvoloka UČK da nam posle narod ubijaju, znate kako je branio? Potrebom da se razvijaju dobri odnosi za zapadom. Bednici i kukavice najobičnije. Jel to vredno kandidature za gradonačelnika Beograda koji će da bude podržan od ovih sa kojima ste se slizali, a koji su vam, samo pogledajte, onaj što je napisao da će da budu ove tablice koje ste pokazivali malopre 2011. godine, taj što je rekao da će da budu i lična dokumenta i lične karte 2011. godine, taj vam je sada koalicioni partner, onaj što je uništavao srpsku vojsku, hteo da nas vodi u NATO, taj vam je koalicioni partner, svi ovi koji kažu da od a do š hoće francusko-nemački plan da sprovedu, a ne valja vam Aleksandar Vučić koji kaže – ne nećemo, mi nećemo jer za nas postoje crvene linije. Naše su crvene linije bile i ostale. Nema priznanja tzv. Kosova ni ovako, ni onako, ni direktno, ni indirektno. Nema stolice za njih u UN, nema mesta u pripadajućim međunarodnim organizacijama. 15/1 MZ/MĆ 12.30 - 12.40 Ne valja vam taj Aleksandar Vučić, ali vam valjaju ovi koji kažu – živela Viola fon Kramon, eno ga Ćuta, čujete ga sada – živeo Aljbin Kurti, živelo nezavisno Kosovo. Ako je to i ta takva vaša politika, samo da znate, svi zajedno koliko vas ima, pa da vas je puta 10, a neće vas biti nikada, takvi kakvi ste, Aleksandra Vučića, Srbiju i srpski narod da pobedite nećete nikada. Orevuar, geniji, orevouar! 

STOJAN RADENOVIĆ: Zahvaljujem poslaniku Orliću. Dajem reč poslaniku dr Milošu Jovanoviću. Izvolite. 

MILOŠ JOVANOVIĆ: Hvala vam puno, gospodine predsedavajući. Pokušaću samo kratko, neću odgovarati na sve neistine, bilo ih je zaista puno. Dvojno državljanstvo je, zaista mi se čini, jedna besmislena kritika, tako da ću je ostaviti tamo gde zaslužuje da bude, u tom besmislu. Dve stvari koje ipak udaraju na čast, neko je rekao da sam 1999. godine pobegao. Ne, ja studiram u Francuskoj od 1995. godine, a onda sam 1999. godine seo u autobus i došao u svoju zemlju tri dana od početka agresije. Inače, od početka agresije, koja se u mojoj doktorskoj disertaciji upravo kao takva kvalifikuje, eksplicitno i potpuno jasno. Ali ne znam zašto insistirate toliko na tome, jer nešto nisam video da je Aleksandar Vučić bio heroj sa Paštrika ili Košara. Aleksandar Vučić je tada sređivao stan koji je dobio od države te 1999. godine. Nemojte da se bavite time. „Simpo“ mu je donosio nameštaj, a onda je Aleksandar Vučić glasao da se rat nastavi, mladi mogu da ginu, a on čovek namešta stan. Nemojte da se hvatate za to, to vam je klizav teren. Poslednja stvar, u naše vreme se ništa nije dogodilo. Dvoje ljudi je ovde pomešalo datume, DSS i opoziciju 2008. godine, tehnički dijalog je krenuo 2011. godine. Ljudi, o čemu pričate? Kakva otpriznavanja? Nismo na vlasti 15 godina. To je onaj vaš kukavičluk - 12 godina ste na vlasti, ali bežite od odgovornosti. To ste vi. I s time završavam. Eto, nisam uzeo ni čitava dva minuta. Hvala vam, gospodine predsedavajući. 

STOJAN RADENOVIĆ: Zahvaljujem poslaniku Jovanoviću. Ima reč gospođa Ana Brnabić. 

ANA BRNABIĆ: Hvala vam. Pitanje je bilo - u šta je pretvorena ova zemlja u vreme mog mandata? Pa da vam pokažem par stvari. Broj zaposlenih. Znam da vas ne zanima, ipak u vaše vreme je 500 hiljada ljudi ostalo bez posla, razumem da vam to nije prioritet. Nama jeste. I mi mislimo da je to takođe pokazatelj ljubavi prema našoj zemlji, vere u naše ljude i potencijal naših ljudi, pa nam je ovo izuzetno važno. Dakle, u ovo je pretvorena Srbija u vreme ne samo mog mandata, našeg mandata pod vođstvom Aleksandra Vučića. Dakle, 500.000 radnih mesta je stvoreno. U vaše vreme došli smo do 1.800.000 zaposlenih, sada ima preko 2.365.000 zaposlenih ljudi u Republici Srbiji. Minimalna neto zarada u vaše vreme - 172 evra, i to pri nezaposlenošću od 26%. Bio je srećan i presrećan svako ko je imao posao, a ti su primali 172 evra. U naše vreme, 402 evra je u ovom trenutku minimalna zarada. Do 2027. godine, pošto nam je narod dao poverenje za još četiri godine, biće najmanje 650 evra. U to je pretvorena Srbija. Hoćete da pričamo o prosečnoj neto zaradi? U vaše vreme, gospodine Jovanoviću, znam da vas ne zanima, ali radi se o porodicama, o životima ljudi, radi se o deci i šta možete da im priuštite, bila je 330 evra prosečna neto zarada onih srećnika koji su pri stopi nezaposlenosti od 26% imali posao. Danas u decembru pre povećanja to je 812 evra. I moći ću tako da pričam još kasnije. 15/2 MZ/MĆ I da vam kažem samo jedno, vi se u potpunosti kvalifikujete za vaše novo savezništvo sa Đilasom, Srbijom protiv nasilja, zato što ste vaš govor završili pretnjom: "Kunem vam se, pobeći nećete". Tako da, to su ti nenasilni. A mi pobeći nećemo, ne bežimo nigde, a vas se svakako ne plašimo. Hvala. 

STOJAN RADENOVIĆ: Ima reč predlagač poslanik Jovanov Milenko. 

PREDRAG MARSENIĆ: Budi pristojan.

MILENKO JOVANOV: Marseniću, kada sledeći put pokušate da budete duhoviti, vi najavite, pa ćemo se mi nasmejati. 

PREDRAG MARSENIĆ: Važi.

MILENKO JOVANOV: Nemojte bez toga, jer inače nećemo razumeti. Dakle, mi smo ovde prisustvovali nečemu što smo i očekivali, na neki način. Nisam očekivao nikakvu podršku od ove koalicije, iz prostog razloga što je ta koalicija odlučila da se prikloni liberalnoj grupaciji političkih stranaka u Srbiji, pro-NATO stranaka u Srbiji, stranaka koje su u Strazburu tražile sankcije za ovu zemlju, tražile da se ukinu sredstva iz IPARD-a i IPA-e. Dakle, to su prosto činjenice. I činjenica je to da ova koalicija o kojoj govorimo nije doživela nikakvu izdaju kao bilo kakav problem. Još jednom kažem, nikada u istoriji ove zemlje niko nije zvao strance da stranci ovde odlučuju, vrše istrage i kažnjavaju. To apsolutno nikada niko u istoriji nije uradi. Jedina tačka ultimatuma Austrougarske koju smo odbili je ta da se stranci pitaju. Ali to ne smeta ovoj koaliciji, jer ona smatra da je to u redu. Oni se njima priključuju, oni se njima pridružuju i oni na svaki mogući način ulaze u saradnju sa njima. Ono što je sada definitivno činjenica da mi prisustvujemo, to je da je ovaj čovek koji je maločas govorio izvršio nešto u političkom smislu što se, grubo rečeno, ali pošto je i on koristio grube izraze, ja ću uraditi tako, dakle, radi se o čistom političkom podvođenju jedne koalicije Draganu Đilasu i koaliciji koju je on pre toga okupio. Dakle, bukvalno političko podvođenje. Da bi se uključio u tu celu priču, on mora da nastupa ovako kako je nastupao i on polako počinje da deli stavove koje imaju i oni. Kao što ste sami čuli, počinju da smetaju Srbi iz Republike Srpske, to nije bila praksa do sada, ali evo sad smo i to imali prilike da čujemo – zašto Srbi iz Republike Srpske dolaze u svoju zemlju, u svoju Srbiju? A ja sada kažem, suprotno toj politici – mi ćemo vrata za Srbe iz Republike Srpske uvek držati širom otvorenim i uvek će svako ko želi da dođe iz Republike Srpske u Srbiju biti dobrodošao i da ima sva ona prava koja Ustav i zakoni ove zemlje garantuju. Sa druge strane, ova koalicija počinje da prihvata i sve one stavove koje smo imali prilike da čujemo u Dubrovniku. Dakle, u Dubrovniku su predstavnici "ProGlasa", čiji je tekst potpisala i ova koalicija koja je govorila maločas, govorili o tome da se u Srbiji zlo valja i logično je da u Srbiji zlo treba i da se nastavi i da će Aleksandar Vučić biti ubijen kada bude pao sa vlasti, to su njihove reči, to su ljudi koji su govorili da se Vojvodina nasilno posrbljava. Dakle, jako interesantno je da je i to prihvatljivo. I sada onaj ko nam tvrdi ovde i pada u vatru jer priča o Kosovu, kako ga on brani itd, a do toga ću doći kasnije, dakle, taj čovek sa druge strane Kosovo će da brani sa onima koji danas, u današnje vreme, otvaraju pitanje Vojvodine. To je jako interesantno. 16/1 SČ/JJ 12.40 – 12.50 Dakle, Kosovo će da brani sa onima koji imaju nešto protiv toga da su u Vojvodini grade crkve, jer kažu ne mogu da se grade crkve u vizantijskom stilu nego samo u baroknom, a ne mora ni te jer ne shvataju da su u baroknom građene samo što je to bio jedini način da budu opšte izgrađene, a njih to ne interesuje i sa njima će da brane Kosovo. Ne, nego će sa njima zajedno da otvaraju pitanje i Vojvodine, a onda ćemo doći do odgovora i zašto je to tako. Ono što nismo imali prilike da čujemo to je da nam kažu, sa kojim legitimitetom oni govore o svemu ovome i o svim tim temama. Ova koalicija je bila ispod 5% podrške građana, pojedinačno verovatno nijedna ne bi sedela u ovoj sali. Odakle legitimitet onome ko nije u stanju da sam skupi ni pet posto glasova, ko nije u stanju da sam pređe ni tri odsto glasova, drži lekcije o tome kako i na koji način treba voditi politiku, kako zadržati Kosovo i Metohiju i tako dalje. Vi ste svoju ponudu na izborima dali, ljudi su vašu ponudu na izborima čuli i ljudi su na tu ponudu odgovorili tako što su vam dali manje glasova i manje mandata u odnosu na prethodni mandat. I, to je odgovor naroda na to što radite. To je odgovor naroda na to šta ste radili u prethodnom mandatu, a odgovor naroda na to što ste se udružili sa Đilasovom koalicijom, što ste se udružili sa Anom Lalić, što ste udružili sa Aidom Ćorović, to će tako imati prilike da čujete jer to su vaši novi partneri pa uživajte sa njima. Ono što takođe nismo imali prilike da čujemo, a to je stav ove koalicije da Srbija treba, i ovo molim vas da posebno obratite pažnju i posebno se obraćam građanima, zato što je jako važno da ovo razumeju, oni traže da Srbija proglasi okupaciju dela teritorije. E, sada dolazimo do nekoliko pitanja. Prvo – zašto tu okupaciju nisu proglasili kada su mogli? Dakle, ovo su novosti iz 2005.godine naslovna strana. Sveti Arhijerejski Sabor Srpske Pravoslavne Crkve poručio poslanicima Skupštine Republike Srbije uoči pregovora o Kosmetu – proglasite okupaciju. Pa, zašto tada nije proglašena okupacija? Zašto tada nije proglašena okupacija? 

MILOŠ JOVANOVIĆ: Nije bilo nezavisno.

MILENKO JOVANOV: Nije ni sada nezavisno Kosovo, a to što ga vi tako doživljavate mnogo više govori o vama. Imamo i jedno drugo pitanje ovde koje se otvara – ko je okupator? Ko je okupator na Kosovu i Metohiji? Na Kosovu mogu biti okupatori samo stranci. Otkud ti stranci na Kosovu i Metohiji? Ko ih je pozvao? Ma, nemojte reći, a da nije možda rezolucija 1244? Rezolucijom 1244 su međunarodne snage došle na Kosovo i Metohiju, a mi ćemo sada da se odreknemo Rezolucije 1244 i da proglasimo te ljude okupatorima, jel tako? Možete vi da vređate koliko hoćete, ja sam najgori pravnik na svetu. Ma, ja sam najgori pravnik na svetu, sve je to u redu. Ma, super, ali ono što vi radite, a za čiji račun, to ćemo jednog dana otkriti verovatno, jeste, da na perfidan način pokušava Srbiju da uvede sa NATO paktom, da na perfidan način pokušava da se Srbija odrekne Kosova i Metohije sve busajući se u patriotske grudi. Sve pričajući o tome kako brani Kosova ali ćemo da proglasimo okupaciju pa ćemo da uđemo u rat jer smo to pokušali pa nam nije uspelo, pa će sad on valjda da nas predvodi, jer je sve ratove koje mogao da propusti propustio, pa sad da nadoknadi valjda pod stare dane ono što je propustio. Naravno da neće on ponovo da ratuje nego će ponovo da završi tamo gde je bio, a ginuće neka tuđa deca. Dakle, molim vas samo da ovu politiku, e ovo je izdajnička politika, najgora izdajnička politika koju ova koalicija vodi, koja pokuša svoju izdajničku politiku da predstavi patriotskom, da se narod ne bi dosetio, da ljudi kao ne bi prepoznali, jer ljudi kažu – pa, jeste hajde da bude okupacija, a posledice toga, baš nas briga za to. 16/2 SČ/JJ Dolazimo i do toga koliko mu je zaista stalo do Kosova i Metohije. Neću govoriti ja, govoriće neko ko je bio sa njim, pa pobegao od njega, gospodin Miloš Ković. Kaže ovako – na početku sastanka, jer su imali neke sastanke, okupljenima sam preneo poruku Srba sa Kosova i Metohije, članova našeg pokreta sa naše upravo završene skupštine, da se ujedine i počnu da rade na spasavanju Kosova i Metohije. Gospodin Miloš Ković ima potpuno suprotne stavove od nas, dakle, nije neko ko je blizak SNS, nije neko ko je blizak vlasti, naprotiv vrlo oštro kritikuje vlast, vrlo često neutemeljeno, ali objektivan je u ovom smislu iz prostog razloga što ne govori ništa što bilo u prilog onome što ću da kažem. Kako odgovara koalicija koja je maločas govorila, a koja se priklanja Draganu Đilasu, na poziv Srba sa Kosova i Metohije, pa tako što kaže, šta nas briga šta kažu Srbi sa Kosova i Metohije, mi imamo svoje zahteve, a ti zahtevi su sledeći, kaže Miloš Ković, i sada dalje opet citiram – Milo Lompar kada je rekao da bi od tri uslova za saradnju koji je pomenuti pre sastanka iznosio u medijima, prva dva trebalo da budu svima prihvatljiva, odbijanje francusko-nemačkog ultimatuma i odbijanja saradnje sa režimom na svim nivoima vlasti. Treći uslov, isključivo njegov uslov, kaže – treba da bude izostavljen iz teksta sporazuma, i svi su to prihvatili, a sada ću reći koji je to uslov, osim lidera koalicije NADA. Koji je taj uslov? Posebno je kaže ovaj lider nastojao na tome da u sporazum uđe obaveza saradnje sa prozapadnim strankama, da u sporazum uđe obaveza saradnje sa Đilasovom koalicijom radi preuzimanja vlasti u Beogradu. Ostali su načelno prihvatili takvu saradnju, ali su pitali zašto je potrebno da to uđe u koalicioni sporazum. Ne, on je na tome insistirao. Dakle, on je u miraz, u svoj novi politički brak sa Draganom Đilasom, doveo celu svoju koaliciju i oni su sad tamo gde im je oduvek i bilo mesto. O tome sam govorio ranije, govorio sam i juče. Dakle, oduvek je u toj priči bilo onih koji su za saradnju sa nacionalnim snagama i onih koji su za saradnju sa liberalnim snagama. Oni koji su bili za saradnju sa nacionalnim snagama, danas su ovde, a ovi će lepo da sarađuju tamo gde im je mesto, sa Draganom Đilasom. Zašto sve to radi? Ne, zato što sam siguran da gospodin Orlić u tom delu greši, želi da bude gradonačelnik Beograda, nego da bude kandidat te cele bulumente na predsedničkim izborima 2027. godine. Stranku podvodi, brutalno podvodi onima koji su ljude iz te stranke hteli da hapse, koji su te ljude otpuštali sa posla, koji su te ljude proganjali i tako dalje. Tim ljudima podvodi stranku, a politika koju će da vodi, neće biti politika koju on misli da vodi, jer i ne misli tu politiku koju javno izlaže na bilo koji način da sprovede u delo, niti ima snagu za to, nego će kao bela lala da radi ono što rade svi drugi u toj koaliciji. To je ono što građani treba da znaju. Ta koalicija niti je srpska niti je patriotska, ta koalicija je Đilasova i sada će to biti i formalno i faktički. 

STOJAN RADENOVIĆ: Zahvaljujem poslaniče na detaljnom objašnjenju. Reč ima poslanik, Ivica Dačić. 

IVICA DAČIĆ: Dali ste mi reč kao šefu poslaničke grupe, što znači da je to 20 minuta, a možda i više. Poštovani predsedavajući, dame i gospodo narodni poslanici, želim na početku da odmah kažem da pošto u ime poslaničke grupe mogu to da kažem, ali ne samo u ime poslaničke grupe nego i u ime cele naše koalicije koja je učestvovala na izborima, znači JS koju vodi Dragan Marković Palma, i Zelenih Srbije Ivan Karić, pošto juče je govorila JS, danas smo mi na redu. Želim da u ime naše koalicije iskažem podršku Ani Brnabić u izborima za predsednika parlamenta. Kao što znate, bez obzira što je Milenko Jovanov, a to sam naučio dok sam bio predsednik Skupštine, formalno predlagač, Ana Brnabić je u stvari naš zajednički predlog. 17/1 VS/IR 12.50 – 13.00 Shodno tome bih želeo da ukažem na to, da sama ta činjenica, da je Ana Brnabić kandidat za predsednika. Ne znam da li sam ispravno rekao za predsednicu. Evo, Snežana me opominje, ali sama ta činjenica da je ona do sada bila više puta predsednica Vlade Republike Srbije će svakako doprineti jačanju kredibiliteta i značaja ove funkcije predsednika parlamenta, ali i Narodne skupštine, u celini i u tom smislu, ja zaista želim da pozdravim to i da istaknem da sam ja sarađivao, kao prvi potpredsednik Vlade, osim ove dve godine dok sam bio predsednik parlamenta, kao njen prvi potpredsednik u Vladi Republike Srbije i da smo imali izvanrednu saradnju i želim joj sve najbolje sa željom da i ovde bude uspešna saradnja sa Socijalističkom-partijom Srbije i Jedinstvenom Srbijom i Zelenima Srbije. Isto tako bi konstatovao da koliko mi je sada, kako sada stoje stvari od sedam najznačajnijih funkcija, izvini Srđane, ne računam generalnog sekretara, ali predsednica i šest potpredsednika. Jel tako, petoro će biti, pet će biti žena? Jel tako? Znači, da konstatujem na sreću ili nažalost, da je muški pol manje zastupljen u rukovodstvu Narodne skupštine Republike Srbije, ali nadam se to ne znači ništa loše, nadam se da će svakako biti sa mnogo više emocija i sa, pokazalo se to vreme. Ja sam uvek govorio da je jači pol, nije muški pol, nego ženski pol, pokazalo se i kada je reč o porodici i kad je reč o društvu i kad je reč o državi, u celini. Naravno, ova diskusija danas je ponajmanje diskusija o predsednici parlamenta, upravo imajući sve to u vidu želeo bih da kažem da mi je zaista žao da se veoma, da mi u stvari ne govorimo o suštini svih problema sa kojima se kao društvo, kao država i kao narod susrećemo u ovim godinama, pa možda i decenijama, ali u ovom trenutku i u ovim danima. Nama je zato potrebna politička stabilnost i državno jedinstvo, potrebno nam je da bismo mogli da zaštitimo nacionalne i državne interese. Lako je prebacivati odgovornost na jednu, drugu, treću ili petu stranu, ali time nam ti problemi neće biti otklonjeni i zato svi treba da budemo realni, pa da govorimo, kada govorimo o Kosovu i Metohiji, svi znamo da su to problemi koji su vekovima unazad, ali dolazite u situaciju kada imate stanje, kada bez obzira da li se vi sa nečim slažete ili ne, da vam oni koji su jači i veći i nadmoćniji nameću određene stvari koje vas niko i ne pita da li ćete prihvatiti ili nećete prihvatiti. Veoma je lako davati ocene i govoriti o nekim konkretnim odlukama, a da pritom ne vidite sopstvenu odgovornost. Ja sam juče govorio o tome pošto sam, vidim da to niko nije ni zapazio, ali ponoviću evo još jednom. Pošto govorimo o Generalštabu, evo ja kada sam bio premijer dolazili su ljudi od Donalda Trampa sa željom da tu prave kvote. Tada to nije moglo da bude realizovano iz više razloga. To je bilo pre nego što je postao predsednik. Pa, zar ne mislite da je bolje da je nešto bilo od toga realizovano još i u to vreme. A kad već govorimo o tome, podsetiću na Maršalat. Maršalat je deo pored Belog dvora, koji je takođe bombardovan u vreme rata 1999. godine. Vlada Vojislava Koštunice i gradska vlast Demokratske stranke je donela odluku 2006. i 2007. godine da tu bombardovanu narodnu imovinu proda Amerikancima da tu naprave ambasadu, a što sada neko to ne spominje. Pa, što vi sada napadate Vesića, Vučića, Anu Brnabić i ostale zbog toga što se sada radi, a vi ste to isto radili. Ja ne vidim u tome ništa loše. Kaže, gospodin Aleksić, kaže tako Vučić kupuje podršku stranaca. Pa, nije valjda! A čekaj, čiju ste vi podršku kupovali kada ste prodali „SARTID“ za 20 miliona dolara. „SARTID“, e najveći izvoznik Srbije prodat za 20 miliona dolara i „SARTID“ vraćen Srbiji da mi plaćamo sve ostalo što je ostalo. 17/2 VS/IR Drugo, o čemu vi pričate. Pa, jeste li vi potpisali Koštunica i Tadić i Dinkić, NIS, prodaju NIS? Jel tako bilo? Pa, čiju ste podršku kupovali? Kako nije Koštunica? Pa, Velja Ilić je pričao da kada ste išli kod Putina da je falila treća stolica, nije imao gde da sedne, nije imao gde da sedne zato što su, nije bitno, znači i Koštunica i Tadić su išli kod Putina više puta. NIS je prodat u to vreme. Kada pričamo sada, pričate, pokazujete slike sa raznim svetskim državnicima. Dobro se sećam da jedan od prvih državnika koji vam je došao posle 5. oktobra bio je Solana. Pa, ja sam demonstrirao, ovi moji ovde su demonstrirali po ulicama ste nas ganjali protiv dolaska Solane. Kako vam ne smeta Solana što ste ga tada primili, on je direktno naredio bombardovanje Srbije. Drugo, pa jeste išli po svetu da biste srušili Miloševića, ljubili ste ruku Madlen Olbrajt, ne simbolički, nego bukvalno, ljubili su ruku Madlen Olbrajt, ja ne pričam figurativno, ja pričam istinito, imate slike i sve ostalo. Prema tome, ja samo hoću da napomenem da kada govorimo o Banjskoj, podsetiću, čekajte, ovaj Holbruk, s kim je on sedeo na KiM, sećate se one čuvene slike kako sede na podu, jel sedeo sa ovim ljudima u uniformama, jesu to bivši pripadnici OVK, jesu ovi koji su na vlasti u Prištini došli iz biblioteke i Akademije nauka, jesu došli iz šume ili našeg zatvora kada ste ih pustili posle 5. oktobra? Marijane, ne dobacuj mi, mislim znam da mi dobronamerno dobacuješ, ali me zbunjuješ. Šalim se. Mi treba sada realno da govorimo o tome, govorili su tada posle Petog oktobra, standardi pre statusa. Prvo ste govorili, kada ode Milošević, sve će, pitanje Kosova je pitanje demokratsko. To je govorio Zoran Živković, čuvena njegova izjava, samo da ode Milošević, sve će da bude u redu, i otišao Milošević, izručili ste ga Hagu, na najveći srpski praznik Vidovdan i molim vas, šta ma daj, to je istina, to će vas ceo život terati i biti vam mrlja na savesti i to je rekao i rekli su vaši članovi Vlade, nisam ja to rekao, ja za to nisam ni glasao, Ustavni sud je o tome glasao. Hoću da kažem, govorili ste standardi pre statusa, pa dva koloseka, Evropa i Kosovo, jel tako bilo. Kako sada ta dva koloseka odjednom se sudariše, neki skretničari su postojali ili šta? Evo tu je Borko Stefanović, mi smo zajedno radili, nemoj da se smejete svako nek preuzme svoju odgovornost, ovde nema nikoga ko nije radio bre, o čemu vi pričate. Čuo sam ja sada ovde priča o tome, neko je rekao, Đilas, da odu Miloševićevi i Šešeljevi, kao ova deca, pa nisu vam smetala Miloševićeva deca dok ste mogli da budete na funkcijama. Vi da mi nismo bili, vi ne biste bili na vlasti od 2008. godine, šta pričate to? Kako vas nije sramota da pričate to? Ja sam poslanik, tačno je, i ministar sam, ali sam ministar u tehničkoj Vladi i nisam prvi put, ja sam od 2008. godine i predsednik parlamenta, nisam šampion, tek ću da budem, tek se spremam, ja sam tek počeo, u najboljim sam godinama. Ja sam prvi put ušao u ovu zgradu 1992. godine i odavde nisam izlazio. Vi što ste ušli sada, možda više nećete nikada, ali dobro. 18/1 GD/MJ 13.00 – 13.10 Nisam uopšte hteo, uvek me povučete, pa malo emotivnije reagujem, ali počeo sam da govorim o tome - poslanik, ministar. Ja sam se obratio Agenciji za borbu protiv korupcije da pitam da li je moguće obavljati ovo, oni su dali saglasnost za obavljanje ove funkcije u tehničkom mandatu. A ja bih pitao, ovde je Dobrica Veselinović… 

DOBRICA VESELINOVIĆ: Replika!

IVICA DAČIĆ:Slobodno se javi za repliku. Ana, da li je Dobrica Veselinović izabran na sednici Vlade za člana Privremenog organa Beograda? Pa, što je sada poslanik? Pa, kako vas nije sramota? Sad on može, a je ne mogu? Pa, nemojte da ste takvi. 

DOBRICA VESELINOVIĆ: Rekla je Agencija da može.

IVICA DAČIĆ: E, pa rekla je i meni Agencija da može. Onda ćuti. Onda ćutite, završili smo tu temu. Ovu smo temu apsolvirali. Rekla je Agencija da može. Da li je tako bilo? Tačka. Doviđenja. Kada je reč o izborima, ja sam se prosto čudio prošli put. Ne mogu da se načudim. Što ste, bre, tražili izbore? Pa, ko vas je to posavetovao? Pa, vi ste tražili izbore. Što se čačkate? Niste dali ni jedan jedini zahtev tada. Što niste tad tražili okrugli sto vlasti i opozicije. Tražili ste izbore odmah, a niste spominjali bre ništa od ovoga što sad spominjete. Ja sam bio predsednik Skupštine kada smo vodili parlamentarni dijalog. Pričate o izbornom spisku. Jesmo formirali radnu grupu za birački spisak. Jel tako bilo? Radna grupa i svako od vas je mogao da učestvuje u tome. Jedini koji je aktivan bio je Radulović. Njemu ni to nije mnogo pomoglo, ali u svakom slučaju vi kad krene da se priča ozbiljno o izbornim uslovima, vi u tome ne učestvujete zato što ne znate puno o izbornoj tehnologiji i o izbornom zakonodavstvu. Ja vam kažem da ne znate zato što od 1992. godine prisutan u razgovorima vlasti i opozicije. Na prošlom okruglom stolu dođe jedan vaš predstavnik i traži uvođenje većinskog sistema. Pa, da li ste vi normalni? Većinskog sistema u uslovima kada SNS ima 45%. Pa, super vam je predlog. Odličan vam je predlog da ne osvojite ništa. Ja znam dobro zato što smo mi imali 196 poslanika 1990. godine i vi ste… Imate da me slušate 20 minuta i morate da me slušate. Možete da izađete slobodno, što se mene tiče. Kada je reč o okruglom stolu, nosilac liste postoji od 1992. godine. Molim vas, malo se raspitajte o svemu tome. Dakle, 5. oktobra 2000. godine i u decembru 2000. godine nastupali ste na izborima Demokratska opozicija Srbije - dr Vojislav Koštunica, koji je tada bio predsednik Republike. Nemojte onda da pominjete te stvari. Bazirajte se na nešto o čemu svi zajedno možemo da nešto rešimo. Naravno, nije mi interes da ih savetujem, nego hoću da kažem da ne treba da se radi nešto što nije dobro za državu i za narod. Ana Brnabić će biti izabrana za predsednika parlamenta. Sa njom treba da se vodi taj parlamentarni dijalog. Čemu onda uvrede, čemu onda ovakav način ponašanja? Znate, treba da postoji nešto što je izvan nekih međustranačkih odnosa, a to su interesi države i nacionalni i državni interesi. Jedan od tih interesa jeste politička stabilnost, da se postave šta su politički ciljevi i da se radi na tome. Znači, mnoge od ovih stvari, što se tiče migracije birača, o tome smo mogli da vidimo sada u Nemačkoj, da oni to organizovano rade, da preseljuju birače iz jednog u drugi region da bi AfD imao što manje glasova i to javno pričaju. 18/2 GD/MJ Pisma biračima. Pa, čekajte da vam kažem jednu stvar, ispade da je jedino prvi Vučić slao pisma biračima. Slušajte, od 1990. godine, pa do danas… da li znate koliko… Onaj ko čuva ta pisma… Ja ih imam koliko hoćete. Znači, nikakav problem nije. Evo, ovde vidim ljude sa kojima sam sarađivao dok sam bio u Vladi Mirka Cvetkovića. Nikakav problem nije. Vidim ih i ovde. Nikakav problem nije. Ja nikad nisam menjao svoju stranku. Samo hoću da kažem da nije dobar način ono o čemu je gospodin Jovanović govorio – krivično-pravnu odgovornost, veleizdaja, veleizdajnička kosovska politika itd. Da vam kažem jednu stvar, ako je nešto bilo veleizdajnički, to je bilo jednostrano proglašenje nezavisnosti Kosova. Ako neko treba da bude optužen za vele izdaju, to su vlasti 2008. godine, koje ništa nisu preduzele da to spreče. Ja tada nisam bio u vlasti, molim vas. Tada je bila DS. Znači, Tadić i Koštunica. Tadić je otišao u Rumuniju, Koštunica je tu bio. Ne znam šta ste radili. Palili ste ove kioske, upadali u ambasadu, ali to nije državotvorno ponašanje. Ja mogu samo da potvrdim kao ministar spoljnih poslova da Aleksandar Vučić kao predsednik Srbije nije prihvatio francusko-nemački plan, odnosno prihvatio je da ispunjavamo samo ono na šta nije stavio izuzeće, a to je priznanje nezavisnosti Kosova i članstvo u UN i drugim specijalizovanim međunarodnim organizacijama u okviru UN. Pošto se ovde govorilo o tome da je usmeno priznanje međunarodno pravno važeće, to je tačno, ali on je usmeno rekao da se sa tim ne slaže i Srbija se sa tim ne slaže i to sigurno nećemo prihvatiti. Dobro znate, poznata je naša pozicija i oko Republike Srpske i oko Kosova i Metohije. Oko EU? Oni hoće da u Poglavlje 35. uvedu praktično da mi moramo da ispunimo ono na šta se nismo obavezali. Savet Evrope, pričamo o nečemu od 2008. godine, kada je proglašena nezavisnost, u narednih nekoliko godina 110 zemalja je priznalo Kosova. Sada je taj broj 84. Znači, od 193 članice UN, mi ćemo našu borbu nastaviti dalje, ali mnogo bi bilo bolje da nemamo razlike u državnim i nacionalnim pitanjima ili da se ne nanose štetne ideje kao što je vojvođanska nacija. U svakoj državi na svetu bi to bilo sankcionisano. Ili, politika Vojvodina republika itd. Pošto je 20 minuta, želim da čestitam Ani Brnabić na izboru, da čestitam na izboru za predsednika Narodne skupštine, da poželim uspešan rad i u narednom periodu i da očekuje dobru saradnju sa Socijalističkom partijom Srbije, Jedinstvenom Srbije i Zelenima Srbije. Hvala lepo. 

STOJAN RADENOVIĆ: Hvala, gospodine Dačiću. Idemo dalje. Reč ima poslanik Miroslav Aleksić. 

DOBRICA VESELINOVIĆ: Tražio sam repliku.

STOJAN RADENOVIĆ: Prozivam po ovom spisku. Repliku ne dozvoljavam. Nije bilo ništa uvredljivo, baš vas je pohvalio. Sve pozitivno je govorio o opoziciji. Znači, reč ima poslanik Miroslav Aleksić. Izvolite.

MIROSLAV ALEKSIĆ: Gospodine predsedavajući, ova sednica ova dva dana na najbolji način oslikava kakvo je stanje u Srbiji, kako vi vodite državu Srbiju svih 12 godina. Mislim da slika parlamenta je samo dokaz toga kako se sprovodi nasilje u parlamentu nad institucijom, kako se manipuliše, kako se obmanjuje i to je taj način vaše vladavine. Dakle, ovde danas se dogodio incident, isključivo zahvaljujući tome što niste hteli da uvažite opoziciju barem da po Poslovniku može da nešto kaže, što nije smetalo poslanicima i vašim tabloidima i medijima da odmah puste vest kako sam ja udario nekog policajca ovde. Evo ljudi su tu, neka kaže jedan policajac koga sam ja udario. Već je to svuda na naslovnim stranama i to je ta manipulacija sa kojom vi stalno iznova i iznova se štitite od nezadovoljstva građana. A, pri tom, ono što se čulo u direktnom prenosu RTS-a, a to je da je jedan od poslanika, čini mi se Drecun, masno opsovao gospodina Boru Novakovića i to se čuje u prenosu. Ne vidi se da sam ja ni jednog policajca povredio, niti udario, ali se čuje psovka. To ne pominjete. No, to je stil vladavine punih 12 godina režima Aleksandra Vučića. Dvanaest godina odlučujete o svemu u ovoj zemlji, apsolutno o svemu. Vi ste ti koji ste odgovorni i za nešto ako je dobro, ali i za sve što je loše. Ali, vama je dobro da kažete danas da je opozicija kriva. Posle 12 godina i dalje upirete prstom u nekoga i kažete – oni su krivi. Znate, Ustav Republike Srbije u članu 2. kaže – nijedan državni organ, politička organizacija, grupa ili pojedinac ne može prisvojiti suverenost od građana, niti uspostaviti vlast mimo slobodno izražene volje građana. Član 3. – vladavina prava se ostvaruje na slobodnim i neposrednim izborima. Jesu li slobodni izbori, jesu neposredni, jesu pošteni? Ništa. Pokrali ste izbore, gospodo. Nemate legitimitet da sedite tu. Kradete ih. Vaša hrabrost na izborima se pokazuje isto kao ovde u Skupštini. Pozovete kordon policije da vas štiti od opozicije, od građana koji vas ne podržavaju. Uskoro nećete smeti ulicama da se krećete, zbog laži, obmana i nasilja koje sprovodite u državi Srbiji. U ovom Ustavu piše i da je Kosovo i Metohija sastavni deo Republike Srbije. Bacili ste pod noge taj Ustav. Vi ćete odgovarati za protivustavno delovanje. I ne kradete vi samo izbore, gospodo. Vi kradete nama i državu, vi kradete nama i slobodu, kradete budućnost ove nacije i ovog naroda, i to sve kroz institucije koje ste ubili i pogazili. Mi pričamo sada o izboru predsednika Skupštine. Jedan od najglasnijih je bivši, koji kaže – da je bio efikasan u sprovođenju svoje funkcije. Evo, od avgusta 2022. godine do oktobra 2023. godine, ovaj parlament je zakazao skoro sve sednice po hitnom postupku, ni jednu u redovnom postupku. Usvojeno je 197 pravnih akata, od čega 105 zakoni, 92 sporazuma, dakle, 2,77 dnevno. Dakle, ovo je služilo kao protočni bojler i servis Vlade. Parlament ste potpuno urušili kao granu vlasti, zakonodavnu, najviše zakonodavno telo ste stavili u funkciju i službu Vlade, a pri tom dok je taj isti predsednik upravljao parlamentom, novi kandidat za predsednika je vrlo često ovde psovao narodne poslanike, ja sam jedan od njih, psovao, vređano, omalovažavao, kao premijer ili ranije ministar. To je to kako vi vidite instituciju, Ustav, zakone i građane Republike Srbije. Srbija je danas pred jednim od najvećih izazova u svojoj istoriji i to zato što jedna grupa ljudi, grupa šibicara, prevaranata i manipulatora se udružila i ugrožava, bukvalno, opstanak zemlje isključivo manipulacijama. 19/2 BN/MP Sada, kada ja pogledam tu ljude koji sede u ovom sazivu preko puta, tu ima ljudi koji su bivši radikali, koji su 90-ih godina obećavali veliku Srbiju, a završili smo u ratovima, sankcijama, izolaciji. Ti isti su 2008. godine se presvukli u lažne evropejce, obećavali evropsku budućnost, institucije, borbu protiv kriminala i korupcije, uređeno društvo, a sa njima danas sede i oni koji su do pre neki dan govorili sve najlošije o ovoj vlasti, režimu i Aleksandru Vučiću, govorili da je izdajnik, govorili da je lopov, govorili da je kriminalac, govorili da je mafijaš, govorili da je izdao, prodao Kosovo, govorili sve najgore, oni sad sede s vama. Ja se pitam – a šta je to što povezuje te dve različite grupe? Znate šta, pa interes, gospodo. Pa, vi ste jedna interesna grupa, goli, vaš lični interes vas vezuje. Krčmite Srbiju, krčmite budućnost ovog naroda da bi vi uživali u vašim beneficijama. I to je to što vas sve zajedno vezuje. Kaže sada predsednik države – kandidat za predsednika parlamenta, gospođa Brnabić, je strašno napredovala u svojoj političkoj karijeri, izučila se itd. I, da, ući će u istoriju, bila premijer, bila ministar itd, ući će svakako u istoriju i kao osoba koja je srpsko-hrvatskog porekla, koja je gej opredeljenja, bila na najvišim državnim funkcijama, ali to nije greh, ništa od toga. Znate šta je greh? Greh je šta se dešavalo za vreme njenog upravljanja Vladom Republike Srbije i kako su građani Srbije i šta sve za to vreme proživeli. Znate, gospođa Brnabić je samo nastavak kontinuiteta jedne te iste vlasti od 2012. godine, samo na različitim funkcijama. Ta ista vlast i ona su direktno učestvovali u rušenju države Srbije. Krađa izbora, uzurpacija vlasti, razaranje institucija, pravosuđe razoreno potpuno služi režimu i vlasti, a ne građanima i državi, procvat kriminala i korupcije. Kosovo i Metohiju ste konačno predali sve što je moglo da se preda. Kaže pre neki dan neko, čini mi se Dačić reče – nema predaje Kosova. Pa, šta više da predate? Pa, sve ste predali. Pa, nema zastave više na severu Kosova, srpske zastave nema, ali se zato vijore na jugu Srbije albanske. To je vaš rezultat. Dalje, ta ista vlast predaje zlato i bakar Kinezima. Ta ista vlast hoće „Rio Tintu“ da preda litijum. U međuvremenu PKB ste dali Arapima. Dali ste zemljište u Vojvodini nekakvim lažnim Arapima. Videćemo koji su kada dođe vreme za to. A mnogi ljudi su izgubili živote za vreme vaše vladavine. I ovo su slike šta se dešavalo za vreme vaše vladavine. Vidite, ovde imate Olivera Ivanovića, imate Vladimira Cvijana, imate pilote koji su izginuli u padu helikoptera, evo ga tu komandant sedi ponosno u vašim redovima. Zorana Babića, Stanika Gligorijević, imate vašeg prijatelja Predraga Koluviju ovde sa ministrom Vulinom, i naravno, klan Veljka Belivuka, koji je nastao u vaše vreme kao najmonstruozniji klan koji je ubijao ljude na najsuroviji način dok ste vi to pratili, gledali, ali istovremeno proganjao i opoziciju i obračunavao se sa ljudima koji protestuju itd. Ali, ono što će sigurno ući u istoriju beščašća, bezobzirnosti i besramnosti je ova fotografija koju je lično premijerka objavila na svom tviter nalogu. Vidite, ovde se podsmeva građanima Srbije koji su protestvovali zbog masovnih ubistava u školi „Vladislav Ribnikar“, Maloj Duboni i Orašju. Široki osmeh, evo ga, objavila u maju mesecu, smeje se i podsmeva Srbiji i roditeljima stradale dece. Ono što je takođe jako zanimljivo je šta su počeci karijere kandidata za predsednika Skupštine. U politiku je ušla tako što je stala u odbranu Nikole Petrovića, kuma Aleksandra Vučića. Kako? Tako što je procureo telefonski snimak, razgovor, gde se kaže da Nikola Petrović traži dva miliona evra mita od firme 19/3 BN/MP „Kontinental ving“ za izgradnju vetro-parkova. U to vreme je gospođa Brnabić, direktor ili šta već u toj firmi „Kontinental ving“ i onda ona izlazi na pres konferenciju, zajedno sa Nikolom Petrovićem, tadašnjim direktorom „Elektromreža“ i kaže – nije tačno da je Nikola Petrović tražio mito od dva miliona evra, evo, ja garantujem i podnosim ostavku, uživo na konferenciji kaže – neću više biti u ovoj firmi. 20/1 TĐ/CG 13.20 – 13.30 Kao nagradu za to dobija mesto u budućoj Vladi ministra državne uprave i lokalne samouprave, umesto Kori Udovički, zato što je njena rođena sestra, Lidija Udovički, i objavila tu aferu. Tako je počelo. Ostalo verovatno znate. Sada kažemo šta je ona radila tu? Predsednik Vučić je ozbiljan političar i lukav čovek i za prljave poslove zadužuje neke druge ljude, jer on treba da bude taj koji je iznad svih. Vi ovde svi imate određene uloge, ne baš dobre, ali prihvatili ste to. Ana Brnabić je neko ko je kao visoki funkcioner države Srbije imala i ovakve fotografije. Evo sa Edijem Ramom u ljubavi, nikada boljoj, Edi Rama albanski prijatelj Srbije. Kada je trebalo bila je spremna i da se slika ispred zastave tzv. države Kosovo. Evo, gospođo Brnabić, vi tu na skupovima zvanično. To Kosovo ste vi pustili u skoro sve međunarodne institucije, koliko vidim sada ćete i u Savet Evrope. Kažete – opozicija strani plaćenici, opozicija radi za strance. Da li ste ovo vi ili neko iz opozicije? Sa jedne strane Hil, sa druge strane Soroš? Imate još vaših najviših funkcionera ove vlasti i predsednika države, uredno na sastanku, sa jedne strane Soroš, s jedne strane, ko, vaš koalicioni partner Aljbin Kurti. Zajedno ste sa njim sproveli tihi i puzajući pogrom. Od 2012. godine raseljavate Srbe sa Kosova. Mnogo je taj pogrom gori od svih ostalih. To je rezultat vaše politike, dok ste se busali u grudi. Imate sa Sorošem i ove nasmejane fotografije, ako niste videli, on je objavio na svom tviter nalogu. Dalje, vi ste gospođo Brnabić na čelu Vlade Republike. Ta Vlada kojom ste vi upravljali je bila jedna od najkorumpiranijih i jedna i druga, sa najviše afera u istoriji srpske vlasti i sami direktni učesnik nekih od njih. Evo, na primer, firma „Aseko“. Firma „Aseko Si“, vaš rođeni brat Igor Brnabić bio je direktor kompanije prošle godine. Nije više, kada smo ga uhvatili šta radi sa vama. I da ste lično vi kroz Kancelariju za IT Vlade Republike Srbije davali poslove firmi svog rođenog brata. Prošle godine 29 poslova od države je dobila firma „Aseko Si“ u vrednosti 12,5 miliona evra. Od EPS-a za tri godine 20 miliona evra. Pored EPS-a, poreska, Srbija Kargo, Nacionalna služba za zapošljavanje, Ratel, EMS, Pošta itd. Dakle, za tri godine firma „Aseko Si“ je dobila više od 40 miliona evra, uglavnom bez tendera, slobodnom pogodbom i onako kako vi to najbolje znate da radite. Kažete, oko Kosova, nema predaje, borimo se itd. Znate, ta Vlada Republike Srbije koja je državu razvlastila za vreme vašeg mandata nema više ni dinara, nema više ni srpskih zastava, nema ni srpskih institucija, nema ničega što je bilo tamo dok vi niste došli na vlast. Ona je pomagala Srbima sa Kosova znate kako? Preko Kancelarije za Kosovo i Metohiji. Imam jednu tabelu iz 2019. godine, vi ste premijer, kaže – Kancelarija za Kosovo i Metohiju je dobila 5. septembra 2019. godine 155 miliona za izgradnju fudbalskog kompleksa u Kosovskoj Mitrovici, izgradnja hladnjače za voće i povrće u Lipljanu 24 miliona, izgradnja hladnjače na teritoriji grada Prištine 165 miliona, izgradnja i opremanje farme koka nosilja u Priština 588 miliona. Da li je realizovan neki od ovih projekata, gospođo pitam vas? I vas i tog gospodina Rakića iza vas. Ako nisu, gde su pare? Gde su nestale pare koje ste prebacivali na Kosovo i onda kroz nepostojeće projekte izvlačili? To je to što dugujete Srbima sa Kosova koje raseljavate odozdo. Kada govorimo o tome kako ste se borili za interese građana na Kosovu, možda najbolje o tome može da pokaže ova fotografija. Evo ga vaš jedan i drugi borac za Kosovo - Aleksandar Vučić koji sprovodi francusko-nemački sporazum i Milan Radojičić, dva borca za Kosovo. Dakle, rezultati su potpuno jasni, ali znate li šta je opasno? Što ljudi iz kriminogene sredine danas upravljaju Srbijom. Vi danas stvarate 20/2 TĐ/CG novi zemunski klan. Imate nove ljude sa Kosova, kao nekada Šiptara i Kuma, a sada imate Zvonka i Milana, a imate i novi JSO u vidu Krička. On je JZO, samo se malo razlikuje. Dakle, vraćate nas u najcrnje vreme kriminala, zloupotrebe policije, institucije, samo još fale ubistva političara, i to nisam siguran da se neće dogoditi u budućnost kada vidimo ko šta danas radi. Milan Radojičić na merama, traži ga Interpol, čovek koji je na sankcijama Velike Britanije i Amerike. On je taj ugledni građanin koji treba da sedi sa predsednikom države. To ste vi. To je slika i prilika vaše vlasti. Na kraju, to ko ste vi je rekla jedna vaša saradnica iz vaših vlada – Zorana Mihajlović. Kaže o Ani Brnabić – bilo me je sramota da budem pored nje, a kamoli da je slušam. To kaže Zorana Mihajlović. Da završim, poslanička grupa Narodnog pokreta Srbije neće glasati za predlog. Evo, imate još jednu sliku sa Šorošem, ako niste videli, a reći ću vam zašto, gospođo Brnabić… Nisam lepo izgovorio, da, Sorošem, oprostite, umem i ja ponekad da napravim lapsus, kao i vi. Dakle, ovako, što se tiče mene lično i nas iz opozicije, zbog svega ovoga što sam ja danas rekao, kad bismo u državi Srbiji imali institucije, kada bi se poštovali zakoni ove zemlje i kada bi svako radio svoj posao, Ana Brnabić bi odavno trebala da služi zatvorsku kaznu, a ne da bude kandidat za predsednika Skupštine, ali to je dokaz, nažalost, da ništa ne funkcioniše u Srbiji, ali doći će vreme i za to kada će svako snositi svoju odgovornost. Hvala. 

STOJAN RADENOVIĆ: Reč ima Radoslav Milojičić, povreda Poslovnika. 

RADOSLAV MILOJIČIĆ: Hvala, uvaženi predsedavajući. Reklamiran član 106. – govornik može da govori samo o tačci o kojoj se vrši pretres.u: Tačci, tački, sasvim je svejedno, apsolutno je svejedno i možete slobodno da pokušate da me dekoncentrišete, nećete uspeti, ali vas molim da zapamtite da mi je proteklo 30 sekundi u vašem dobacivanju i nadam se da ćete mi to vratiti. Mogli smo ovde da čujemo sve i svašta, ali nismo mogli da čujemo istinu. Ono što smo mogli da čujemo to je kako je nama i građanima Srbije njihova vladavina kriva i posle 12 godina. Jednostavno, šteta koju su oni napravili svojom krađom, lopovlukom, uništenjem naših institucija će biti zabeležena i narednih 112 godina, a ne samo 12 godina, poštovani predsedavajući. Kažu – mi smo interesna grupa. Da, mi jesmo interesna grupa, ali naš jedini interes je Srbija, povećanje plata, povećanje penzija, očuvanje Kosova i Metohije, očuvanje Republike Srpske u uređenju kakvom je danas. Za nas Republika Srpska nije genocidna tvorevina, kao što je za vas, kao što je za vas koji sedite tamo. Ja bih pitao prethodnog govornika, ne želim da mu spomenem ime, jer to nije dozvoljeno, pa se zato obraćam vama, pa zašto je onda, kada je SNS toliko loša, bio u koaliciji sa njima do 2016. godine? Zašto su ga njegovi drugari iz G17+ dovodili i molili Aleksandra Vučića i Anu Brnabić i sve ove ljude da ga postave za ministra? Zašto tada nije rekao – ne želim da budem ministar, nego je čekao ispred Vlade, ispred kabineta predsednika Vučića? Sreća, i tu se pokazuje razlika, jer je predsednik Vučić video o kakvim potencijalima se radi i naravno da nije želeo da to prihvati. Kažu – kriminalci nikada nisu moćniji. Kažite mi koji kriminal poznat, poput Šiptara, Kuma, koji su terorisali Srbiju, zatvarali ljude u šahte za vreme vaše vladavine, je na slobodi? 21/1 DJ/LjL 13.30 - 13.40 Setite se nekog velikog kriminalca koji ima poznato ime a da nije u zatvoru. Svi su u zatvoru. Tu ne računam, naravno, na lopova Dragana Đilasa, on je poslanik i njega ne želim da mešam sa ovim ozbiljnim kriminalcima. On je samo pokrao ovu državu i on nije kriminalac u tom smislu, ne mogu da grešim dušu. Na kraju krajeva, vi ne možete da oprostite nama jednu stvar, a to je zato što podržavamo, kao i preko tri miliona naših građana, najboljeg među nama. Podržavamo čoveka koji se svakog dana bori za slobodnu, samostalnu, slobodarsku, nezavisnu Srbiju, a ime tog čoveka je Aleksandar Vučić i vi znate da nikada nećete moći da pobedite ni njega, ni njegov rad, ni njegovu marljivost, a ni građane Srbije. 

STOJAN RADENOVIĆ: Hvala, poslaniče. Za reč se javio poslanik Đorđe Komlenski, povreda Poslovnika. Recite koji je član. 

ĐORĐE KOMLENSKI: Zahvaljujem, predsedavajući. Povredili ste član 107. Ja razumem da, kad biste vi prekidali govornike sa moje desne strane kad lupaju gluposti i kad govore neistine, kada lažu, kada vređaju, praktično ne bismo ni imali prilike da čujemo ništa i verovatno bismo gledali ono ludilo od pre sat vremena koje je bilo u sali, ali vi ste dužni da prekinete govornika kada pokušava da ispuni narudžbine Aljbina Kurtija, ko zna koliko plaćene i koliko finansirane, da Republiku Srbiju dovodi u vezu sa događajima u Banjskoj tako što povezuje na jedan potpuno neprimeren i neistinit način Aleksandra Vučića sa Milanom Radoičićem i na taj način pokušava da stvori osnovu svojim mentorima i Violi fon Kramon i svim ostalim baksuzima koji ne mogu Srbiju da vide očima, da stvori podlogu da tvrde da Republika Srbija stoji iza onoga što se desilo u Banjskoj. Republika Srbija ne stoji iza onoga što se u Banjskoj desilo, čak niko sem njih ne pokušava da tako nešto uradi i tako nešto stvori, ali očigledno sem Kurtija i njih nikome drugome ne pada napamet da sa ovako besomučnim izmišljotinama nešto poveže, napravi neke niti koje bi neko kasnije mogao da zloupotrebi. To ste bili dužni da prekinete. Samo još nešto da dodam kada je Banjska u pitanju, najveći problem sa Banjskom je to što nije uspelo. To je ono što je problem Banjske. Legalan je svaki otpor onome ko na Kosovu i Metohiji pokušava da uspostavi UČK režim i da ga održi. Prema tome, to je glupost, to je problem koji je nastao, to je ono što se može spočitavati Milanu Radoičiću, ali nešto drugo niti Vladi Srbije, niti bilo kome. Ne treba da se glasa. Hvala. 

STOJAN RADENOVIĆ: Hvala vam. Ja namerno nisam hteo da opomenem poslanika zato što, samo da vam kažem, ja razumem da opozicija koja je u teškom stanju, čim mora da ide po Evropi, da tužaka svoju zemlju, onda nema smisla da ih prekidam. Mogu samo da kažem, i ranije sam slušao vaša izlaganja i hvala vam, dosta naučim, uvek se setim u prošlom sazivu kako ste obrazlagali taj njihov sunovrat, ali moram ljudima da kažem zašto sam, na neki način, meni su Ana Brnabić i predsednik Vučić i cela ta opcija dozvolili i ja im se zahvaljujem da ih podržim. Jer, u stvari, većina ljudi na planeti, priroda je stvorila ljudsko društvo, većina ljudi na planeti je obična i obični ljudi rade samo normalne stvari. Talentovani ljudi u svakoj oblasti, sport, nauka itd, rade one stvari koje obični ne mogu. A vizionari, kao što je naš predsednik Vučić, radi stvari koje ostali ne mogu da vide. To je jedan od razloga zašto se njima i zahvaljujem što su mi dozvolili da ih podržim. 21/2 DJ/LjL Samo da dodam, naš proslavljeni Nikola Tesla je rekao - Čovek je stvoren da radi i da se muči. Ja zameram opoziciji i apelujem na njih, oni izbegavaju da odu na razgovor sa predsednikom kad je reč o predlogu mandatara. Mislim da bi trebalo to uvek da rade, da ne propuste, a to važi i za mladog kolegu Aleksića, poslanika, koji je sad samo iznosio negativne stvari. Ali, pazite, to je paradoksalno. Naravno, mi možemo svakoj vladi i predsedniku da damo zamerke, ali da toliko ljudi u dosta godina i mandata glasa za ovu opciju, onda to isključuje vaše tvrdnje. Zato je moj apel i više prijateljski, roditeljski da se odazivate i da idete na razgovor sa predsednikom, jer, pazite, ako je čovek vizionar vi to što će vam on pričati nećete moći odmah da vidite, ali kad prolazi vreme videćete. Ja isto mnoge stvari, priznajem da mnoge stvari ne vidim kad predloži i uradi Aleksandar Vučić, ali posle izvesnog vremena starim, srećem se mesečno jedanput sa svojim vršnjacima koji su u sredini osme decenije i oni kažu - stvarno je to Vučić govorio pre sedam ili osam godina i ranije. Znači, ne može čovek odmah to da vidite. To je ako u šahovskoj partiji. Izvinjavam se, znam da gospođa Tepić je rekla da ja nemam pravo kao predsedavajući nego da pređem tamo, ali ja mislim da će vam to koristiti, posebno poslaniku Aleksiću. Iskreno mislim. Hvala. Idemo dalje. Poslanik Orlić ima reč. 

VLADIMIR ORLIĆ: Pravo na repliku. Hvala vam, gospodine predsedavajući i svaka vam čas. Ovo je bilo matematički precizno. Nemojte da primate k srcu što vas ne razumeju. Nisu takvi matematiku znali nikada dobro, a i ne samo matematiku, svašta je tu bilo problem, kako beše, ko ne ume da uključi kompjuter ide na avgust iz poznavanja elektronskih računara. Svašta smo slušali malopre, prosto da kaže čovek ne zna šta je bolje. Kažu - nemojte da verujete svojim očima, nego verujte nama. Oni tvrde da nisu nikakvo nasilje provodili ovde. Mi smo svi verovatno ludi što gledamo na snimcima upravo Aleksića i Novakovića kako ovde kidišu na vas, onda na policiju koja je stala tu ispred da vas zaštiti, zaleću se ovamo prema našim klupama. Kažu ovi iz koalicije čije je pravo ime, suštinsko ime "Nasilje protiv Srbije" - nije to bilo, nismo mi to videli. Znači ni ovo se nije desilo. Ovo je isto njihovo. Njihovo nasilje, njihovo pravo lice. Ovo je njihovo uništavanje stare zgrade Skupštine grada Beograda, Starog dvora. Vidite kako nenasilno razbijaju vrata. Vidite ovo od besa izobličeno lice. Evo vam ga ovde jedan od njihovih lidera. Pazite, baš u trenutku kad njihova kamera snima da razbija ta ulazna vrata okreće se i viče - Miki, hajde poguraj malo jače. Zašto? Jer su oni na to nasilje pozivali, ali se naravno onako kukavički izvukli i posle rekli - nemamo sa tim ništa. 22/1 AL/MT 13.40-13.50 Šta je još možda bolje od toga kad pominju KiM, kad pominju srpske zastave na KiM? Evo, da vidite kako se oni bore za te zastave – odu u Evropski parlament, ali tamo sede kao bubice mirni i poslušni pored Viole fon Kramon, ne lupaju po klupama, ne duvaju u pištaljke, ne skaču, ne viču – ne damo srpsko Kosovo, nego tamo kad Viola kaže – Kosovo nije unutrašnje pitanje Srbije, Kosovo nije domaće pitanje oni klimaju glavama, smeškaju se i kažu – tako je. Tako se oni bore za KiM. Evo ga i ovaj njihov poslanik, onaj „in dis situejšn“. Znate šta je taj junak uradio tamo? Rekao – pomozite nam da mi srušimo Aleksandra Vučića. Dajte da mu zabranimo ime ako je ikako moguće, jer ni ime ne možemo da mu pobedimo. I, rekao – garantujemo mi vama. Pazite, oni garantuju Violi, Grošelju, Šeneku, Šrideru, oni njima garantuju da će da slome Srbiju ako uspeju da pobede Vučića. Što se tiče koalicija, vaša je koalicija sa Kurtijem - Rada Trajković. Kako vam se zove onaj Rašić? Oni koji govore za sebe da su ponosni Kosovari, pripadnici najmlađe države u Evropi, oni koji govore za sebe svakog dana da su na liniji sa Aljbinom Kurtijem sa njim terorišu i Srpsku listu i ostale Srbe na KiM. Sa njim zajedno svakog dana napadaju Aleksandra Vučića i državu Srbiju. Znate šta je od svega ovoga što sam vam nabrojao ubedljivo najluđe? Da on bilo koga optužuje za nepotizam. Pazite, kaže – kriv je brat Ane Brnabić jer je bio običan zaposleni u jednoj firmi, čak u onom njenom krilu koje nikakve poslove sa Srbijom nije imalo. On od svih koji je od svih sa svojom tazbinom napravio nevladinu organizaciju, fond za unapređenje resursa građana, evo vam osnivačka sednica. Onda je potpisivao ovlašćenja u toj nevladinoj organizaciji koju je napravio sa tazbinom. Miroslav Aleksić. Pa je avanzovao do člana upravnog odbora. Evo ga ovde. Znate šta je radila ta nevladina organizacija kad je bio na vlasti? Odobravala pare toj njihovoj, porodičnoj, nevladinoj organizaciji preko Fonda za nezaposlene, preko opštine čiji je bio čelnik. Dakle, 55 miliona je strpao u svoje i džepove svoje tazbine. I on nekoga da optužuje za bilo šta. Hohštapler i secikesa najobičniji. Jel pitao gde su pare? Pa, gde su pare, Aleksiću? Jeste li malo u svoje džepove nabili? 

STOJAN RADENOVIĆ: Zahvaljujem poslaniku Orliću. Reč ima gospođa Ana Brnabić. 

ANA BRNABIĆ: Hvala vam. Poštovani profesore, da vam kažem – meni deluje da ukoliko ikada, a ja verujem neće nikada, ovi iz „Srbija protiv nasilja“ dođu na vlast da ćete i vi, kao i ja, da završimo u zatvoru, kao što je Aleksić obećao, a ovi svi što im je vladavina prava na prvom mestu i jake nezavisne institucije tapšu. E, tako izgleda ta nenasilna tolerantna evropska Srbija u njihovoj interpretaciji. Oni će da odlučuju ko će u zatvor, zbog čega, koliko u zatvor i svako ko im se ne sviđa, bez obzira šta radio, nije radio, kakvi su rezultati, u zatvor. Meni će biti čast da ukoliko ovi ikada budu na vlasti ja budem u zatvoru. Biće mi čast što ćemo mi svi zajedno tamo završiti samo zato što smo se borili za slobodnu, nezavisnu i pobedničku Srbiju. E sad, da vam kažem još nešto. Evo, vidite doktor specijalista, da kažete da smo učestvovali u razaranju države Srbije, plata lekara specijaliste u njihovo vreme bila je 67.540 dinara. Sada, u naše vreme – 148.608 dinara. E, tako smo mi učestvovali u razaranju Srbije. 22/2 AL/MT Medicinske sestre – pa, vama je bilo dovoljno, mislili ste da vredi rad medicinske sestre 32.000 dinara mesečno. Taman ste mislili – eto, toliko vredi rad jedne medicinske sestre. Danas medicinska sestra u Republici Srbiji prima u proseku platu od preko 80.000 dinara i mi mislimo da nije dovoljno, tako da ćemo raditi dalje. Tako izgleda to uništavanje Srbije, a i tako izgleda borba protiv nasilja i vladavina prava u vašoj interpretaciji i zato tako i prolazite. Hvala vam. 

STOJAN RADENOVIĆ: Hvala gospođo Brnabić na obrazloženju. Reč ima poslanica Biljana Đorđević. Povreda Poslovnika je u pitanju. Kažite - koji je član? 

BILJANA ĐORĐEVIĆ: Član 100. koji kaže da predsednik Narodne skupštine, u ovom slučaju vi kao predsedavajući, kada želite da učestvujete u pretresu morate to da prepustite nekom drugom. Dakle, vi ne možete, zapravo, da učestvujete u pretresu, ne možete da govorite kao što ste sad govorili. Ja stvarno moram da vam dam Oskara, zapravo Zlatnu malinu za jako lošu glumu. Dugo ste svi ovo vežbali, ovaj performans u kome vi svoje dostojanstvo, koje bi trebalo, jel da, zahvalite predsedniku što vam je dopustio da ga podržite. Ali, kad ste se toliko unizili već sa ovim položajem, ja bih zaista bih zamolila sve da se malo upute, takođe u to kako im vi fingirate napredak dok podržavate ovu fingiranu naprednu Srbiju. Dakle, to kakav ste vi naučnik dosta govore i oni koji su analizirali vaš citatni kartel i vaše fingiranje napretka. Zato učestvujete u ovoj šaradi. Zato Zlatna malina, a ne Oskar. Niste ga još uvek zaslužili. 

STOJAN RADENOVIĆ: Ovo što ste govorili nije povreda Poslovnika, ali znate šta – dopuštam sebi taj luksuz da ovo što je sad govorila gospođa Ana Brnabić, tu se javio sad jedan matematički paradoks. Kaže – da ćemo nas dvoje biti u zatvoru kad vi dođete na vlast, ali pošto ja ne vidim neku blizinu dolaska ovakvim načinom kako vi vodite politiku, to će biti neka možda daleka budućnost gde ja neću postojati fizički. Prema članu 103, pominjanjem, poslanik Jovanov ima reč. 

MILENKO JOVANOV: Dobro. Nismo ni očekivali podršku sa ove strane. Ovi su ljudi potpuno sebe izuzeli iz bilo kakvog rada Narodne skupštine Republike Srbije. A ja volim ove Mapetovce, stvarno ste interesantni, mnoge ste interesantni. Stvarno ste super. Stvarno ste super i zatvorite usta dok gledate okolo nepristojno je. E tako. Dakle, ono što jeste problem to je da se o slici parlamenta govori na način i od ljudi koji tu sliku urušavaju već dve godine. Pa nisu naši poslanici preskakali klupe da se biju sa vama nego obrnuto. Dva puta i danas treći put. Nisu naši poslanici ovde urlali, doživljavali nervne slomove nego vaši poslanici. Prema tome, vi ako želite da promenite sliku parlament, pođite od sebe za početak. Da li vi znate šta su neposredni izbori, pošto ste rekli da izbori nisu bili neposredni? Jel vi znate šta su neposredni izbori? Ajde neka vam neko objasni. Tu nađite nekoga ko može da vam pomogne oko toga pa da ne dovodite sebe u situaciju da toliko reklamirate svoje neznanje i neobrazovanje. Dakle, sve mogu da razumem - nije tačno, ne slažem se, ali da kažete da izbori nisu bili neposredni, pa vi ne znate šta su neposredni, a šta posredni izbori onda, ali dobro. Vi ste lider, ja nisam pa je moguće da i ja grešim. Nećemo smeti da se krećemo ulicama. A hoćete li vi smeti da se krećete ulicama? Na šta liči to? Ja vas ponovo pitam – dokle mislite da idete sa tim? Gde mislite da stanete? 22/3 AL/MT Kad ćemo mi da stanemo? Nikada nećemo da stanemo da molimo naše simpatizere, članove, funkcionere da budu trpeljivi i da trpe vaše ludilo, pretnje i manipulacije, jer je to jedini način da zaustavimo sukobe na ulicama. Jel vi stvarno mislite da ćete tako po ulici da idete da maltretirate ljude i da će ti ljudi tako to da trpe, da trpe, da trpe i da to jednog dana neće izazvati kontra reakciju. Ja vam o tome dva dana govorim. Vi nećete da razumete šta vam pričam. Vas ne interesuje to. Vi priželjkujete da dobijete odgovor. Nemojte to da radite, ljudi. Šta bi bilo da vi imate 700 hiljada članova, a ne mi? Šta je smešno sad? Jeste li zatvorili usta? Jeste. Dobro je. Odlično je. Oseti se da jeste. Oseti se da ste zatvorili usta. Hvala vam. Parlament – protočni bojler. A u kom ste vi parlamentu bili pa je drugačije radio u odnosu na prethodni saziv? Imate iskustva. Imate iskustva. 

ĐORĐE PAVIĆEVIĆ: Gledali smo na TV.

MILENKO JOVANOV: Čestitam, profesore. Ja sam mislio da ste vi nešto čitali, ali dobro, ako ste gledali na TV, to je odlično. Odlično. Odlično. Gledajte i dalje na TV. Dobićete verovatno i nekog Oskara za to. Moje brošure? Pa eto ja sam neku brošuru napisao. Nisam profesor univerziteta da pišem knjige. Dve. Odlično. 23/1 MZ/LŽ 13.50 – 14.00 Ono što je problem, to je da vi od nas ponovo tražite ono što sami niste radili. Tri godine niste dolazili u parlament dok ste bili u jednoj drugoj poslaničkoj, trećoj poslaničkoj grupi, tačnije, sa Borisom Tadićem. Šta ste radili kada ste imali većinu? Imali ste punu kontrolu vlade Mirka Cvetkovića, jel tako? Puna kontrola Vlade Mirka Cvetkovića se odvijala tako što niko nije smeo da ode u ve-ce. Pa početak sednice reše sa glasanjem, jer ne mogu u dva dana da skupe kvorum, nego ima kvorum ujutru da se glasa, pa onda taj isti kvorum ostaje dok počne sednica, pa onda kud koji, mili moji. Oni su promenili Poslovnik, da ne morate da imate stalno 126 poslanika u Skupštini. Nekada je pre toga u svako doba dana moralo da bude 126 poslanika ovde. Zato što nisu bili sposobni da obezbede tu većinu, promenili Poslovnik, rekli – ma nema veze, može i tri. Sada vi nama pričate o poštovanju parlamenta. Izbacivali ste kompletne poslaničke grupe, oduzimali ste mandate stankama, za koje ste rekli – nisu glasale kako treba, moramo da uzmemo mandate. I vi pričate sad o poštovanju parlamenta. Stvarno nema smisla. Što se tiče toga, kaže – ima ovde bivših radikala itd, a čega sve bivšeg ima kod vas? Hoćemo time da se bavimo? I pritom ti isti bivši radikali vam nisu smetali da im se ponudite za ministra poljoprivrede ili bar predsednika Odbora za poljoprivredu u Skupštini. Tada vam nisu smetali. Ako hoćete, možemo i da citiramo vaše izjave kao predsednika opštine Trstenik, kako ste hvalili rezultate SNS, kako ste bili ponosni na koaliciju u Trsteniku sa tom strankom itd. Što se tiče izbora ili izbornih rezultata, ponovo vas pitam i nikako da dobijem taj odgovor, dakle – koji to mediji, uslovi, ovo ili ono, treba da se dese da vi u Počekovini, odakle ste, dobijete izbore? Tamo gde vas svi znaju, tamo gde vas svi poznaju, vi dobijete mizeran broj glasova. Vi opet u vašoj opštini vučete ovu Đilasovu listu nadole, kao još neki od vas. Vi ponovo niste dobacili u vašoj opštini, gde ste bili predsednik opštine, gde vas ljudi odlično poznaju, niste dobacili do republičkog proseka. Kako to? Napravio vam Đilas stranku, ali džaba stranka, ne vredi ni to. Izvolite? U svojoj opštini, eno pogledajte rezultate. Isto kao i Aleksić u svojoj. Dakle, to lako možete da proverite, svi smo mi na listama, i te kako je jasno ko se gde kandidovao. Vi uzmete lepo sada rezultate u Kikindi i poredite ih, ako hoćete i sa republičkim prosekom, pa vidite. Nisu to, naravno, samo moji rezultati itd. A vi se sada takmičite u tom prostačenju, pošto imate istu frizuru kao Bora Novaković, sada treba da budete i jednako prosti. Jel tako? E, dobro. Okej. Drago mi je. Što se ne javite za reč, pa kažete nešto? A hoćete. Dobro. Hajde sada ste se smirili. Niste? Nastavite vi onda. Sačekaću ja da se vi smirite. Ja imam neograničeno vreme, mogu da čekam do ujutru, nije nikakav problem. Samo se vi smirite, ispucajte to, izbacite to iz sebe, nije zdravo to držati u sebi. Jel to to? Jeste. Mogu dalje? Baš vam hvala, divni ste. Pričate o pravosuđu i imunitetu. Ova što dobacuje da profesor reaguje, neka dobaci ovima svojima da ne dobacuju, za početak. Dakle, pravosuđe da spominjete najbolje bi bilo nikad i nigde. Vi imate postupke koji se vode protiv vas, zastalo se sa postupkom zato što ste se pozvali na poslanički imunitet. Govorite neistine u javnosti, tvrdite neistine, lažno optužujete ljude. Tamo kada je građanska parnica, tamo ne možete da se pozovete na imunitet, pa onda odgovarate, pa budete pravosnažno osuđeni za laganje, a ovima gde vas krivično gone za uvrede i druga krivična dela, tamo se pozivate na imunitet. Dokle? Dokle mislite to da radite? Zar ne verujete u sopstvene reči? Otprilike na isti način kao kada ste ovde pričali kako ćete da pobedite na izborima, pa je ispalo da niko ne sme 23/2 MZ/LŽ da kaže – ako ne pobedimo na izborima, ja neću više da budem poslanik. Molio sam vas ceo dan da neko od vas da reč u tom pravcu. Niko. A onda se čudite što ste izgubili izbore. Zato što ni sami niste verovali da možete da pobedite. Pričate o zemljištu u Vojvodini i o investitorima u Vojvodini. Pa vama je glavni investitor bio Darko Šarić. Glavni investitor u Vojvodini – Darko Šarić. Pokupovao sve preko Mileta Jerkovića. Jedno po jedno poljoprivredno dobro. Novi Sad ste pretvorili u Meku kriminalne bande iz Crne Gore koja je kupovala oranice po Vojvodini. I pravite se blesavi, ne znate to. Šta, zaboravili ste to? Kažete – pojavio se klan koji je ubijao ljude. A u vaše vreme se pojavio klan koji je ubio premijera. I šta sad? U to vaše vreme, vas svih zajedno, svih zajedno vas koliko vas ima. I šta sad? Jel neko podneo ostavku? Nije. Nastavio ministar da bude isti, izabrali novu Vladu na ubistvo premijera, nastavili kao da ništa nije bilo. I vi pričate o tome – pojavio se ovaj ili onaj klan. Pričate o Radojičiću. Nama niko neće odrediti kako ćemo se odnositi prema našim državljanima spolja. Niko spolja neće da nam kaže svojim listama, ovim ili onim, da li je neko u Srbiji poželjan ili nepoželjan. Ako je kršio zakone ove zemlje, odgovaraće u ovoj zemlji. Ako nije, neće. I za razliku od vas, nema imunitet na koji može da se pozove. I za razliku od vas, mi ne padnemo u nesvest kad vidimo da je stigla neka vest iz Brisela, Strazbura, Vašingtona ili odakle već. I to što neko nekoga stavi na neku listu nama ne znači ništa. To znači za njihove zemlje, za naše ne znači ništa, jer u našoj zemlji važe naši zakoni, i njih ćemo primenjivati. A šta stranci misle, svaka im čast, ali to je njihova stvar. I najzad, vi pretite ljudima da će da završe u zatvoru, vi koji ste zajedno sa vašim kolegom trčali kod sudije za prekršaje da biste izdejstvovali prekršajnu osudu umesto krivične, da biste umesto krivično odgovarali prekršajno i da biste za sav lopovluk u Trsteniku platili kaznu od 50.000 dinara. I vi o tome da pričate. Pa da ne postoje takve vratolomije u našem pravnom sistemu, vi ne biste ni sedeli ovde, nego biste u prugastom odelu tucali kamen. I vi pozivate nekoga na nekakvu odgovornost i ne znam ni ja šta. Imate li obraza? Ima li kraja? Ili vam je toliko udarilo u glavu to što su vas tako podigli u nebesa da ste nekakav lider, da ste ne znam ni ja šta, da ste stvarno pomislili da svima možete da solite pamet, i to o stvarima o kojima je najbolje da ćutite. Da imate išta obraza, vi biste ćutali. Prećutali biste stvari vezane za zatvore, za kriminal, za korupciju, za klanove, prećutali biste zato što ste u tome do guše. Prema tome, nismo ni očekivali da ćete da glasate, ne treba nam vaš glas, i da ste ga ponudili, ni vas, ni vaše poslaničke grupe, ni čitave te vaše koalicije, na čelu sa liderom koji je konačno ovde došao, pa ćemo konačno imati priliku da vidimo, udostojio se da dođe, da nemamo ovog od kartona, nego konačno da malo porazgovaramo i sa ovim od krvi i mesa, gde ne može da preti, gde ne može da zabranjuje, a ne može ni da tuži za ono što će da čuje ovde, pošto je navikao, pa kaže nevini Đurić u sudu – tužio sam da te ućutkam. E hajde da vidimo kako će sada da nas ućutka, živ nisam da dočekam taj početak govora. 

STOJAN RADENOVIĆ: Zahvaljujem poslaniku predlagaču. Dajem reč gospodinu Đilasu, poslaniku. 

ĐORĐE STANKOVIĆ: Replika.

STOJAN RADENOVIĆ: Nemojte da se ljutite, ocenio sam da ne treba da vam dam repliku. Stvarno, izvinjavam se, ali znate zašto? Moram ovo iskreno da vam kažem, time doprinosim jačanju vaše opcije, da vam iskreno kažem, zašto da ne. To je dobronamerno, od srca, ozbiljno vam kažem. 24/1 JJ/MĆ 14.00 – 14.10 Vi ste mladi ljudi i treba da slušate starije, oni imaju iskustvo. Izvolite, poslaniče Đilas. Dobro, budite ljubazni idite na mesto pa dozvolite vašem poslaniku.

MARINIKA TEPIĆ: Replika, ima pravo na repliku.

STOJAN RADENOVIĆ: Pa, dobro ali moje je pravo, vi ste sami meni rekli da predsedavajući ima pravo. Znate šta? Evo, verujte mi da sam u pravu, saslušajte prvog svog šefa poslaničke grupe, on je na neki način motor vašeg ponašanja. Saslušajte njega, pa ćemo da vidimo posle. Pazite, da vam kažem baš bi bilo zadovoljstvo da čujem gospodina Đilasa, ali morate da prihvatite da u politici postoji ne samo fer odnos nego i sadrži elemente šale. Čaplin je rekao – dan bez humora je propao dan, pazite. Moramo malo i da se našalimo, pa dobro, dozvolite gospodinu da … 

ĐORĐE STANKOVIĆ: Objasnite zašto ne date repliku? Molim vas replika.

STOJAN RADENOVIĆ: Znate, šta pustite me još dan i po da izaberemo predsednika, pa posle imaćete šansu da galamite. Gospodine Đilas, hoćete li? Ma, dobro hajde bilo bi mi zadovoljstvo da čujem. Znate zašto? Umirite se, treba mi pola minuta. Ja se sećam mnogo davno kad je vaš predsednik stranke i šta ja znam, kad je bio kao student, kad ga je primio kao studenta predsednik Milošević i baš se sećam lepo toga pristupa kao člana „Otpora“ to je bilo mnogo davno, ali je motivisao ljude. Pazite. Pustite da gospodin Đilas završi, posle ću da vam dam repliku. Ma ne dam ništa, ne dam. Ja sam cicija. Pazi! Predsedavajući je diktator. Pa, ne mogu da dam. Znate zašto? Zato što sam ocenio da treba … 

ĐORĐE STANKOVIĆ: Objasnite zašto ne date repliku? Molim te Orliću, reci svom predsedavajućem da da repliku? Zašto ne smete da čujete dva minuta?

STOJAN RADENOVIĆ: Vi sedite. Evo, pravo na repliku je dobio poslanik Aleksić. 

MIROSLAV ALEKSIĆ: Ništa, gospodine predsedavajući ne boli da date minut, dva opoziciji da nešto kaže da ne bi pravili ove scene. Što se tiče ovoga što smo do sad čuli na moje izlaganje nijedan jedini odgovor na sve što sam rekao nismo čuli, osim ličnih napada tabloidnih na mene da sam ukrao novac, da sam se nudio da budem ministar i to je sve na nivou kao kad vaš predsednik Vučić kaže da sam ja osnivač Zemunskog klana i imam za sada desetine presuda pravosnažnih protiv tabloida za te neistine koje govorite o meni. Što se tiče gospođe Brnabić, razumem da nju niko ovde dva dana ne hvali, pa ona mora sama sebe da hvali, žao mi je tako kako je, ali ne brinite se što se tiče hapšenja neće to niko od nas da radi, to će raditi institucije kada dođe vreme za to, kada budu one bile slobodne kada se bude poštovao zakon i Ustav ove naše zemlje. 24/2 JJ/MĆ Naravno, što se tiče rezultata po čekovini, ja bih vas pozvao da pogledate rezultate na biračkom mestu 140 na Novom Beogradu biračkog mesta Aleksandra Vučića. Lista koju je on nosio 21,9%, lista koju smo nosili ja i koleginica Marinika 55,38%. Dva i po puta na biračko mesto Aleksandra Vučića je lista „Srbija protiv nasilja“ više osvojila. A, što se tiče Darka Šarića, pa on pominje Oskara zajedno sa Stefanovićem i ostalima. A gospodin Jovanov, ja citiram šta je on govorio, ja se sa njim potpuno slažem. Kaže – naš cilj je obaranje režima Aleksandra Vučića i Vlade Srbije koja je smanjila penzije, vodi Srbiju u NATO, koja priznaje nezavisno Kosovo, upropastila srpsku ekonomiju, upropastiće srpsku porodicu, izjavio Milenko Jovanov. Slažem sve sa vama, samo me zanima kako imate obraz da sedite sada tu i posle ovoga hvalite Vučića. Jadan je Vučić kada ga vi branite. 

STOJAN RADENOVIĆ: Reč ima poslanik i predlagač Jovanov. Izvolite. 

MILENKO JOVANOV: Razumem tu žestinu pošto gospodin Aleksić stalno citira tu izjavu, on je prosto tada bio u koaliciji sa SNS, pa se valjda osetio lično povređenim i pogođenim. Tako da u svakom slučaju, evo, ja, ako ste se toliko uznemirili zbog toga, evo ja vam se izvinjavam što sam i vas tada, tada u tom kontekstu napao, ako ste našli u tom smislu uvređenim ili na bilo koji drugi način pogođenim, pa mi u drugom mandatu 256 put citirate jednu te istu stvar. Ja se samo Aleksandru Vučiću nisam preporučivao da mu budem ministar, niti sam zato došao da podržim i jedna velika razlika postoji, što je mene u SNS Aleksandar Vučić pozvao, a vi ste se nudili preko Majkla Devenporta. To je velika razlika između mene i vas i zato vas nije ni primio jer mu sluge stranih ambasadora ne trebaju, a posebno Britanaca. To pod jedna. Pod dva, što se tiče toga da ponovo ponavljate istu priču od juče, dakle, ne mogu da verujem, vi imate napisane govore, vaši mediji imaju napisane već unapred naslove, jer apsolutno nema veze šta se ovde dešava, vi kao Švaba tralala terate to svoje, nema kraja, nema konca, nema ničega. Mi dva dana govorimo ovde o Ani Brnabić i apsolutno sto puta smo rekli da nam je čast i zadovoljstvo što je predlažemo i to su rekle i kolege, sve kolege iz koalicije. Dakle, apsolutno jasno i nedvosmisleno rekli šta o njoj mislimo, ali ne, neko je napisao negde da treba da se kaže kako niko Ani Brnabić nije rekao ni reč i to ćemo da ponavljamo 15 dana, nema veze što istina demantuje. I, to je to. To je prosto neverovatno koliko je to već došlo do ispranih mozgova koji nisu u stanju prosto više ni da procesuiraju ono što se u njima dešava, u njihovoj okolini, tamo gde prisustvuju, da jednostavno vide ono što se dešava i da kažu – u redu, nije ono što smo zamislili. Ne, mora da bude ono što su oni zamislili i pričaju ono što su oni zamislili, nema veze šta se dešava, šta nije tu. Sa druge strane, nismo ni mi čuli odgovore kada ćete prestati da se pozivate na poslanički imunitet. Dakle, dokle mislite da zadržavate postupke koji se vode protiv vas tako što se pozivate na poslanički imunitet i tražite da se zastane sa postupkom, valjda ne znam do kada. Dakle, ako već poštujete institucije, pokažite to na svom primeru, pokažite da poštujete institucije tako što ćete konačno se javiti na sud i odgovarati, biti dostupni sudu. A kupovina kombinata po Vojvodini Darka Šarića 2008. godine i kasnije i to ste zaboravili, pa to je posebna tema. A to koga su oni spominjali, koga nisu i tako dalje, polako, to će sve lepo da se rasčivija, pa će svi lepo da odgovaraju kao što je i Šarić u zatvoru, tako će i svi drugi kriminalci biti u zatvoru. 25/1 VS/SĆ 14.10 – 14.20 I to je razlika između nas i vas. Jer znate mi da se plašimo kriminalaca na način na koji ste se plašili vi oni bi verovatno stradali prilikom hapšenja kao što su stradali neki da ne bi propevali, da ne bi govorili. Apsolutno vam je sve jedno šta će da pričaju, biće svi privedeni i svi će da odgovaraju a kada će doći na ove kriminalce sa kravatama koji su opljačkali sve što su mogli ja se nadam ubrzo, samo da prestanu da se kriju iza poslaničkog imuniteta, samo da se prestanu da se kriju iza poslaničkog imuniteta, da počnu da dolaze na sudove a da i oni odgovaraju i da budu tamo gde im je mesto. Hvala. 

STOJAN RADENOVIĆ: Hvala poslaniče, ima reč gospođa Ana Brnabić. 

ANA BRNABIĆ: Hvala vam. Ja sam zadivljena. Zadivljena sam. Teško nije, vi me svaki put zadivite, tako da izgleda da nije. Dakle, da vam kažem pričate o glasovima koje je doveo Aleksandar Vučić na Novom Beogradu ajde da pričamo o glasovima koje je dobio Aleksandar Vučić na svoje ime i prezime na izborima za predsednika Republike Srbije. To je da vas podsetim 2 miliona 224.914 je glasalo za Aleksandra Vučića. Bilo bi sigurno preko dva miliona i trista hiljada da vam Aljbin Kurti nije pomogao pa je zabranio Srbima da glasaju na teritoriji Kosova i Metohije jer se nadao da će neko time da pomogne vašeg kandidata gospodina Zdravka Ponoša, koji je na tim izborima uz podršku svih vas zajedno, svih vas zajedno, plus Aljbina Kurtija dobio 698.538 glasova. Dakle, Aleksandar Vučić, ako ćemo da pričamo o glasovima, dobio je samo milion 526. 376 glasova više, na svoje ime i prezime od svih vas zajedno, plus Aljbina Kurtija, a vi gledajte Novi Beograd, gledajte počekovinu i dalje pričajte o Aleksandru Vučiću, zato što nailazite ljudi na zid, od kog se svaki put odbijete, dodatno povredite i onda dodatno padate dole, tako da poslušajte predsedavajućeg, čovek je vrstan matematičar, čovek je jedan od najboljih naučnika na svetu, hoće da vam pomogne, saslušajte ljudi. Hvala. 

STOJAN RADENOVIĆ: Izvinjavam se samo, Vladimir Orlić ima reč, isto je replika. 

VLADIMIR ORLIĆ: Zašto da ne iskoristimo ova dva minuta kada već možemo. Dakle, rečeno je malopre, tabloidne optužbe, ništa utvrđeno na činjenicama itd. Evo čisto jezikom činjenica, o ugovorima potpisanim Ministarstva ekonomije regionalnog razvoja, NSZ i Nevladine organizacije Fond za unapređenje resursa građana, tokom 2009, 2011. i 2012. godine. Možemo sve po datumima i po iznosima, ali to sve lepo kada se sabere, to vam je onih 55 miliona. Hajmo malo dalje o faktima. Zapisnik sa formiranja tog udruženja, gde kaže da je generalni sekretar ovaj malopre što kaže da nije to istina, ko je potpisao ovaj zapisnik, predsedavajući Ljubiša Knežević, ima potpis. Ko bi to mogao biti? Ko je potpisao ovaj zapisnik koji kaže da je u istom tom udruženju isti taj čovek postao član upravnog odbora malo kasnije, ima pečat, ima potpis, opet neki Ljubiša Knežević. Ali otkud sada ovaj potpis? Pošto tu pored njegovog potpisa, stoji njegovo ime i pečat, on daje ovlašćenje u ime tog udruženja, pazite privatne nevladine organizacije njihove porodične, koja je uzela onih 55 miliona koje su dali sami sebi. Ja gledam ovaj potpis i pitam se da li je moguće da je falsifikat, a onda gledam potpis tog čoveka od juče gde se upisao za putne troškove, isti potpis. Pa onda da proverim, ne budem lenj, ovaj današnji spisak gde se takođe upisao za putne troškove, neverovatno, isti potpis. 25/2 VS/SĆ Znate šta ja mislim, kada zatraže fakte i činjenice, samo se posle dobrano pokaju, tako su se pokajali i za ove izbore, ali je lepo što priznaju da su ti izbori bili dobri, relevantni i kvalitetno organizovani, lepo je što su zadovoljni njihovim rezultatima, na predsedničkim izborima svi zajedno kad se saberu imali su više nego dvostruko manje, u odnosu na Aleksandra Vučića. Na ovim poslednjim parlamentarnim, samo milion glasova razlike. Naša poslanička grupa na osnovu tog rezultata, ovde ima apsolutnu većinu mandata, a vi ste u prošlom mogli da sazovete vanrednu sednicu bilo vas je dovoljno, sada to možete samo da sanjate. Jel ste primetili trendove, nisu vam za to krivi ni Aleksandar Vučić ni SNS, nego ovaj vaš lopovluk i to vaše beščašće. 

STOJAN RADENOVIĆ: Reč ima Dragan Đilas, šef ove grupe. 

DRAGAN ĐILAS: „Razvilo se crno vreme opadanja, nabujao šljam i razvrat i poroci, podigao se truli zadah propadanja, umrli su svi heroji proroci. Razvilo se crno vreme propadanja, progledale sve jazbine i kanali na visoko podigli se sutereni, svi podmukli, svi prokleti i svi mali, postali su danas naši suvereni, od pandura stvorili smo velikaše dostojanstva podeliše idioti, lopovi nam izrađuju bogataše, mračne duše, nazvaše se patrioti. Svoju mudrost rastočismo na izbore, svoju hrabrost na podvale i obede, budućnosti zatrovasmo sve izvore, a poraze proglasismo za pobede“. Ove reči na koje dobacuju i vređaju poslanici SNS, stavio je na papir veliki Vladislav Petković Dis, 1910. godine, pre 114 godina. Danas na najbolji način opisuju vreme u kome živimo, strašno vreme, vreme najcrnjeg ne opadanja gospodo, nego propadanja Srbije, godine vlasti koalicije naprednjaka radikala i socijalista će se jednog dana izučavati, kao godina najveće sramote i beščašća u istoriji Srbije i našeg naroda. Posledice već osećamo, a osećaće ih i generacije koje dolaze isto kao što osećamo i posledice onoga što su radili ovi isti Miloševići i Šešelji devedesetih godina kada su bili vlast. Koliko je ovo vreme strašno, pokazuju činjenice da je za ovih 12 godina vlasti SNS, broj stanovnika Srbije smanjen za više od miliona. Godine 2022. u EU je otišlo 75.000 ljudi, a 2023. godine se u Srbiji rodio najmanji broj beba u poslednjih 50 godina, 60.813, dakle 1.430 manje nego 2022 godine. Da je vreme strašnog propadanja, pokazuje i to što imamo najveću inflaciju u Evropi, što uz Mađarsku imamo najveći rast cene hrane u Evropi, što je zaduženost povećana za 2,5 puta. Više nas je zadužio Vučić, nego Karađorđevići, Obrenovići, komunisti Milošević, Koštunica i Tadić zajedno. Za ovih strašnih 12 godina, obrazovni sistem je devastiran, položaj profesora i nastavnika je srozan, na rukovodeća mesta dolaze ljudi koji nemaju nikakvo znanje ni obrazovanje, koji su uzeli lažne diplome lažnih fakulteta. Broj dece upisanih u prvi razred osnovne škole, za vreme ove vlasti smanjen je 14 posto, a broj srednjoškolaca za 20 posto. Zdravstvo nam je u raspadu, ni nekoliko novoizgrađenih bolnica ne može da sakrije činjenicu da u sistemu zdravstvene zaštite, bar danas radi sedam hiljada lekara i sestara manje, nego pre 12 godina. Strašno vreme je došlo i za poljoprivredu i za seljaka. Broj ljudi koji rade u poljoprivredi se sa milion i 442 hiljade 628 smanjio na 150 hiljada 653 čoveka. 26/1 GD/IR 14.20 – 14.30 Na kraju 2023. godine imali smo 183.000 goveda manje u stočnom fondu, 1.139.000 svinja i 4.604.000 živine nego pre 12 godina. Ovo su zvanični podaci države Srbije. Udišemo najzagađeniji vazduh u Evropi, jedemo najslabije kontrolisanu hranu u Evropi, kupujemo najskuplji benzin i živimo u državi od koje su po stopi korupcije u Evropi gore samo Rusija, Belorusija, Ukrajina i Bosna i Hercegovina. Gradnja puteva traje tri puta više nego što je realno po ceni tri puta veće nego kod suseda. Uništili ste, gospodo radikali, korupcijom i neznanjem i „Telekom“ i EPS, sve što ste dotakli. Zaista se razvilo crno vreme propadanja Srbije, a propadamo jer živimo u državi koja je zarobila organizovana kriminalna grupa sastavljena iz četiri dela političkog, koga čini Srpska napredna stranka, gospodo, vi ste politički deo te grupe, militantnog, koga čine razni Belovuci, Šarići, Prelići i batinaši, huligani sa kojima se viđaju i sarađuju najviši funkcioneri, poput generalnog sekretara Vlade Novaka Nedića, čelnika policije Stefanovića i Dijane Krkalović i institucionalnog, koga čine delovi tužilaštva policije BIA, pravosuđa, poreske uprave i svi ostali koji čuvaju kriminalce i lopove lojalne režimu i četvrtog, medijskog, sastavljenog od desetine tabloida, portala i svih televizija sa nacionalnom frekvencijom, koji lažu narod, veličaju predsednika, uništavaju svakoga ko se drzne da kaže svoje mišljenje. Na čelu ove organizovane kriminalne grupe je predsednik Srbije Aleksandar Vučić. Ova grupa je za 12 godina ukrala desetine milijardi evra, a da ne bi odgovarala za to pokrala je izbore 17. decembra. Mi smo na izbore izašli svesni krađe koja se dešava kroz medije koji vam daju pola miliona glasova, koje ne biste imali da postoje profesionalni i slobodni mediji. Kroz kupovinu glasova, pritiskom na birače, davanjem listića, dovođenjem birača najviše u Beograd, ukradeno još pola miliona. Nemojte govoriti da to nije istina, jer svako vidi kada je u Leskovcu na biračkom mestu broj 78, selo Drvodelje, od 181 birača navodno glasalo 164 birača, 91%, 157 SNS i SPS, mi i kolege iz koalicije NADA po jedan. Svi znaju da je to nemoguće, jer 10 do 15 ljudi nikada ne glasa na izborima i ne znaju, nisu tu, ne žive više tu. Isto je bilo na biračkom mestu u selu Gornje Krajince. Od 565, glasalo 489 birača, 87%. Gospodo, svako ko vidi ovaj objekat u Prešernovoj 21 na Voždovcu zna da ovde ne može da živi 51 čovek, a toliko ih je, evo spisak po imenu i prezimenu i matičnom broju, prijavljeno. Većina žive u Višegradu, u Loparama. Svako zna, kolege iz CRTA-e su objavile, da u ovoj zgradi, koja nije završena, Danilova 9, 100 metara razlike, ne može da živi 129 birača, a toliko ih je prijavljeno. Ovakvih primera je na stotine. Svi u Srbiji znaju da kupujete glasove, svi znaju da ucenjujete ljude za posao, ali i desetine drugih koji moraju da nađu, glasaju za vas. Svi su videli u Beogradu Arenu. Malo od njih zna da su firme koje su tamo radile dobile posle od države 200 miliona evra, u poslednje vreme od Grada Beograda milion i po, od RTS 2,5 miliona evra. Dakle, RTS, koji bi trebao da bude Javni servis Srbije, da narodu kaže istinu, a koji 90 dana ćuti. I ne samo to, RTS je sebi dozvolio da prilog o okupljanju roditelja dece ubijene u „Ribnikaru“ i mladih ljudi ubijenih u Orašju, Duboni, emituju u emisiji, umesto u Dnevniku, „Šta radite bre“. 26/2 GD/IR Pitali su ti neljudi iz RTS-a roditelje mrtve dece, koji su se okupili da obeleže rođendan jedne od ubijenih devojčica - šta radite, bre? Sram da vas bude Bujoševiću, Stefanoviću i svi ostali. Već 90 dana vam govorimo i mi i posmatrači iz Evrope, koje ste vi pozvali, sami, da nadziru izbore, da su izbori neslobodni, da je promenjean volja naroda i da vaša vlast nema legitimitet. Na sve argumentovane primedbe, vi odgovarate lažima o nama, ali ljude koje ste pozvali čuvenim „pa šta“, nazivate ih albanskim lobistima, neprijateljima Srbija. Pa, što ste, gospodo, te albanske lobiste zvali? Što su se sa njima viđali predsednik i premijerka? Izbore ste pokrali bahato i brutalno. Mislite, može vam se. Mislite da ćete lažnim skokovima u budućnost naterati ljude da zaborave prošlost, a da ćete sakriti sadašnjost? Gde je, gospodo, doskočio „Mercedes“ za koga ste rekli da stiže u „Ikarbus“? Gde je doskočila finska „Sisa“ za koju ste rekli da dolazi u FAP? Gde ste, gospodo, skočili sa borbom za Kosovo i Metohiju? Pre samo godinu dana ste naš narod, koga teroriše Kurtijev režim na najstrašniji način, sramotan za Evropu koja to dozvoljava, gurnuli u rat zbog tablica. Pozvali ste ljude da izađu iz srpskih opština, iz policije, bojkotovali izbore da bi danas taj isti narod terali da moli Kurtija da ponovo raspiše izbore, da bi nam predsednik objašnjavao da je ranije trebalo da pustimo tablice, Albanci vide naše puteve. Pokušali smo mnogo puta da vam kažemo da nije dobro to što radimo, da apelujemo na vas da budete drugačiji, da prestanete da vređate, da iznosite istine, da širite agresiju. Upozoravali smo do čega to može da dovede. Pokušali smo da razgovaramo. Ja sam razgovarao sa Aleksandrom Vučićem, platio političku cenu toga, da dam svoj doprinos da stane ovo ludilo. Nismo uspeli. Pokušali smo da oko tema kao što je Kosovo u ovoj istoj Skupštini postignemo nacionalni konsenzus, da pošaljemo ljudima u ovoj zemlji poruku da smo odgovorni, da to što drugačije mislimo ili glasamo nije razlog da se mrzimo. Predlagali smo da zajedno usvojimo zakone koji će pomoći onima koji su najugroženiji, da usvojimo zakon o alimentacionom fondu, da zbrinemo majke i decu koje često prolaze pakao posle razvoda, da usvojimo zakon roditelj-negovatelj, da olakšamo život svim roditeljima koji imaju decu koja ne mogu sama o sebi da se brinu i ništa od toga niste prihvatili. Svaku stvar ste odbili. Sve ovo znaju milioni ljudi u Srbiji. Mnogi se plaše da kažu istinu, jer znaju kakve su posledice. Zato mnogi ćute, ali istina uvek nađe put. Ni car Trojan nije mogao da sakrije kozije uši, pa neće ni lažni car Aleksandar Vučić moći da sakrije šta je sa svima vama zajedno uradio od Srbije. Vidi to narod, vide ljudi i svi znaju da je kraj ovog režima blizu. Samo vama to još niko nije rekao. Evo, ja vam kažem, spremajte se, približilo se. Uskoro ćete odgovarati za sva zlodela koja ste nad ovim narodom, nad ovom državom, ali i nad nama koji smo se javno protivili ludilu koji ste kreirali i počinili. Bez obzira šta ste nam radili, bez obzira na proterivanja, izbacivanja dece iz vrtića, paljenja automobila, otpuštanja, razbijanjem glava metalnim šipkama, bez obzira na laži i vređanja, bez obzira na pakao koji ste priredili nama i našoj deci, milost od vas nikada nismo tražili, ali znajte nećemo je nikome ko je bio deo kriminalne zločinačke organizacije ni dati. Profesionalna policija i profesionalno tužilaštvo će se baviti svakim ko je kršio zakon i svako će biti izveden pred lice pravde. 26/3 GD/IR O Ani Brnabić nisam rekao ni reč, jer je nebitna kao, gospodo, i svi ostali. To da ste nebitni nisam rekao ja, to vam je rekao vaš predsednik u Šumicama, rekavši da zbog vas takvih kakvih ste, da nema njegovog imena u imenu liste, niko ne bi glasao. Rekao vam je da ste najgori, a vi ste aplaudirali i vikali – jesmo, mi smo najgori. Rekao vam je – ništa ne vredite, a vi ste vikali – tako je, predsedniče, ništa ne vredimo. Rekao vam je – vi ste tri tačke, da ne citiram, a vi ste vikali – tako je, mi smo tri tačke. Imate li bar P od ponosa, gospodo? Šta kažete kada dođete kući i pita vas sin – tata, rekao ti je Vučić da si ti? Šta mu odgovorite? Ćutite. Razvili ste, gospodo, crno vreme propadanja, najcrnje, ali ima jedna dobra vest za građane Srbije, bliži mu se kraj. Promene su počele, ništa ih više ne može zaustaviti. 27/1 BN/MJ 14.30 – 14.40 Da vam još nešto kažem, hteo sam posle ovog govora odmah da odem da ne slušam vaše laži, ali su mi moji saradnici rekli da bi ispalo da bežim i ostao sam. Ali, da vam kažem unapred, ako mislite da ću se ja braniti i dokazivati vaše laži, onda grešite. Vidite ove foldere ovde, 135 presuda, 118 sudija je reklo da lažete. A spremio sam i jedan da stavim vaše presude, optužnice protiv mene i krivične prijave koje tužilaštvo procesuira. Nema ni jedna, gospodo, ni jedna jedina, lažete sve vreme. Taj treći folder je prazan. Ali, umesto da dokazujem vaše laži, ja vas upozoravam da ću na svaku vašu laž odgovoriti istinom o jednom od vas. I sada ću, pošto očekujem vaše laži, a i pomenuli ste me sto puta do sada, strpljivo sam ćutao, unapred ću vam dati jednu repliku, a posle ću odgovoriti na ostalo. To je tzv. napredna replika, pre nego što oni uopšte krenu. Ona je pitanje, gospodo. Kako je moguće da čovek koji čitav život radi u državnoj firmi nosi Balmain duks od 800 evra i slika se u njemu? Kako je moguće da plaća stranu školu za svoje dete koja košta više od 20.000 evra godišnje? Kako je moguće da mu partnerka, koja isto radi u državnom sektoru, vozi Rendž Rover od 100.000 evra? Da vam pomognem da lakše odgovorite, u pitanju je visoki funkcioner vaše stranke, član glavnog odbora, koji se zove Andrej Vučić. Ja ga pitam odakle mu pare za sve ovo? To je moje pitanje. Da vas upozorim, ako budete lagali o meni, nastaviću da govorim istinu o vama sve dok ne dođem da govorim o Oskaru, o Aleksandru Vučiću, šefu vaše kriminalne organizacije. Hvala. 

STOJAN RADENOVIĆ: Hvala vam, poslaniče Đilas. Reč ima Dejan Bulatović, povreda Poslovnika. 

DEJAN BULATOVIĆ: Poštovani predsedavajući, poštovani građani Republike Srbije, konačno Dragan Đilas i ja da se vidimo licem u lice i da kažemo nekoliko stvari. Dakle, samo da građane podsetim na to da sam dva puta reizabran na mesto potpredsednika stranke Slobode i pravde, da su mi stranku oteli, da je stranka Slobode i pravde nastala od stranke Zelene ekološke partije, kojoj sam ja bio predsednik. Ako hoće istinu, sad ćemo da je iznesemo. Ja znam ko mu je napisao ovaj tekst, jer prepoznajem tekst, a gledajte građani samo ko snima tamo iza njega, a onda će da fingira kako je Dragan Đilas razbio SNS, poslanike u Skupštini, a drhtao je i menjao boju, ja ga poznajem lično. Drhće kada pominje ime Aleksandra Vučića i ni manje ni više nego se setio da pomene ime i Andreja Vučića, onoga Andreja gde je mene optužio na jednoj zavisnoj televiziji da sam uzeo 350.000 evra od njega. To su te laži koje on iznosi. I, kaže rekli mu njegovi poslanici. Hajde da vidimo gde je taj poslanik. On kada podnese tužbu protiv mene, podneo je i otišli smo na sud, strpljivo sam slušao i ćutao. Kada je trebalo ja da govorim, on je, naravno, otišao. Baš kako i Marinika Tepić, kada smo trebali da imamo duel na RTS naprasno se razbolela i nije mogla da dođe na taj duel. Građani Srbije, da znate, ja ću svu istinu u narednom periodu ispričati o Draganu Đilasu, Mariniki Tepić i Stranci slobode i pravde. Neću se zaustaviti ni jedne sekunde, a toliko toga ima. Najmanje o moralu može on da priča, najmanje o Srbiji može da priča Marinika Tepić, a najmanje o Kosovu Borko Stefanović. To su ti ljudi o kojima oni ne mogu. U istoriju ćete da idete, bre, onu istoriju laži, prevaranata, u onu istoriju gde će vas se svi sramiti i mi iz SNS ćemo vas se sramiti što smo bili tu pored vas! Sramote i bede ljudske!

STOJAN RADENOVIĆ: Poslaniče Bulatoviću, o kojem članu je reč? 

DEJAN BULATOVIĆ: Član 107.

STOJAN RADENOVIĆ: Dobro. Da li ste za to da se Skupština izjasni? 

DEJAN BULATOVIĆ: Jesam.

STOJAN RADENOVIĆ: Dobro. Reč ima Radoslav Milojičić, po Poslovniku. Koji član? 

RADOSLAV MILOJIČIĆ: Hvala. Uvaženi predsedavajući, član 107. Molim kolege od preko puta da ne budu nervozne. Ja nisam doktor, ali drago mi je što je tu moja koleginica koju zaista uvažavam, gospođa Dejanović, i voleo bih da potvrdi da li je tačno da čovek kada ne govori istinu i kada mnogo laže, kao što je to radio Dragan Đilas, da mu se suša usta i tresu mu se ruke? Njemu su papiri poispadali koliko su mu se tresle ruke, a vodu je pio, što su građani mogli da vide u direktnom prenosu, nekoliko puta, što je doktorski dokaz o njegovoj laži. Kažu kod mene u selu u Šumadiji, jednom divnom selu, Glibovcu, ne laje pas zbog sela nego zbog sebe. Tako i prethodni govornik kada je govorio da je išao kod predsednika Aleksandra Vučića da mu ponudi nekakav dijalog, nekakav mir, nekakav napredak, nije govorio istinu. Išao je da kuka za svoje mesto da ga Aleksandar Vučić opet vrati da bude gradonačelnik Beograda. I kada je Aleksandar Vučić to odbio, onda je on postao njegov najveći protivnik. Aleksandar Vučić to nije želeo da uradi, jer ima srazmere lopovluka, beščašća kojim je Dragan Đilas obeštetio sve Beograđane i sve građane Srbije. Voleo bih da nam je ovde govorio o svojih 619 miliona koje je ukrao dok je bio vlast. Voleo bih da je govorio o mostu koji je najskuplje plaćeni most na svetu, koji je izgradio ovde. Niti je bila njegova ideja, niti se gradilo po njegovim projektima, niti je on taj most finansirao, već država Srbija, a taj most je projektovao još pokojni Bogdanović. Što se tiče „Dajrekt medije“, voleo bih da ovde hrabro odgovori na čijem placu je nastala „Dajrekt medija“, da li je „Dajrekt medija“ nastala na placu koji je Dragan Đilas ukrao od Demokratske stranke dok je bio njen predsednik. O tome da je tukao svoju suprugu i svog tasta zaista ne želim da govorim o tome, više puta je iznesena ista, ali sudije nisu želele da postupaju po tom predmetu zato što su sudije 2010. godine postavljane tako što su svi predsednici opštinskih odbora DS morale da potpišu da je sudija podoban da bi vršio svoju funkciju i bio sudija. To je politika Dragana Đilasa. Kada govori o deci, treba da se stidi. Najveći pakao su proživela deca Aleksandra Vučića. Ne postoji ni jedan dan i ni jedan sat da ružno ne govorite o ženi, deci, bratu, sinu, čak i o malom sinu koji ima šest godina, predsednika Vučića. Vi ćete ući u knjige i udžbenike političkog beščašća. Sram te bilo, Dragane! 

STOJAN RADENOVIĆ: Vreme. Zahvaljujem. Reč ima gospođa Tepić, povreda Poslovnika. 

MARINIKA TEPIĆ: Zahvaljujem. Član 27, član 108. primena Poslovnika, ali više ovaj drugi, da se starate o redu na sednici. 27/3 BN/MJ S obzirom da je Poslovnik u pitanju koji ste vi prekršili, naravno, potpuno svesni, sigurna sam da ste pažljivo slušali predsednika Stranke slobode i pravde Dragana Đilasa, koji je i sam rekao da neće da odgovara na laži drugačije nego istinom, i to razumem da boli, ali vi morate, kao što sam ja zabrinuta za vas još od juče, vi morate da brinete o poslanicima, gospodine predsedavajući. 28/1 TĐ/MP 14.40 – 14.50 Imate ovde u prvom redu doktora Bačevca, poznati kardiolog. Dajte, zamolite ga da pomogne ovim ljudima koji se utrkuju ko će u ovom procesu inicijacije više da se prospe i moralno, i etički, i politički, i ljudski, kao ovaj Hajnekena, kao onaj pre njega. Znači, ljudima je loše i vi morate da reagujete. Ja sam mislila da lekar reaguje sam kada vidi da su ljudi u predinfarktnom stanju. Znate da ne treba neko da pozove, ali pošto doktor ne reaguje, apelujem na vas možda bolje vidite, jer ovaj je iza njega. Ovaj što trči po sali, kako su ga oni nazivali Hajnekena, jel vama to normalno, trči čovek kao cirkuzant, zaskače Ćutu iza leđa, cepa mu transparente. To nije normalno, profesore. Nije normalno. Dakle, upristojite ovu sednicu. Ja ću se držati onoga što je Dragan Đilas rekao. Ovo je Poslovnik. Na vama je odgovornost da ne dozvolite da vam ljudi popadaju ovde po sali. Razumete. Morate da brinete o njihovom zdravlju. Ovog su optuživali da je popio 5.000 litara piva. Ja ne znam, valjda, što je problem što neko pije vodu. Tako da to neka raskrste među sobom. Hvala. 

STOJAN RADENOVIĆ: Pitanja koja vi potežete su jedna od najtežih pitanja u ljudskom rodu. Pazite, zašto su ljudi takvi? Nas je priroda stvorila, i to je najteže pitanje u nauci. Zašto se ljudi sukobljavaju? Meni često padne na pamet kada neko izgovori nešto protiv… Ja se sećam, nemojte da se ljutite, u prošlom sazivu šta ste vi pominjali gospođi Brnabić i ja odem kući sam tamo i razmislim, reko kako to, da li ima smisla, prosto mi je bilo nejasno da možete to da kažete. Vi sada to doživljavate možda od drugih kolega. Pazite, da se razumemo, vi ste mladi mnogo. 

MARINIKA TEPIĆ: Hvala vam.

STOJAN RADENOVIĆ: Ne, ne. Naš pesnik Dučić je rekao, ja sada imam 76 godina, bilo bi dobro kada bi godine mogle da se računaju unazad, jer stekli smo veliko iskustvo. Znači, pitanja koja vi pokrećete i ostali, evo tu je profesorka sa Medicinskog fakulteta, to su najteža pitanja bitisanja ljudi, pazite. To su najteža pitanja. Sada, zašto neki poslanik govori to što govori je verovatno na osnovu nekog iskustva ili prosto ima stav o tome, ali da vam kažem nema smisla. Ja sam zauzeo stav da nikoga ne opominjem. Jednostavno neka svako kaže ono što misli i opet ne bismo dobili odgovor na ono glavno pitanje. Zašto se ljudi sukobljavaju? Vi možete kod Marića i na drugim televizijama da slušate razne analitičare, ali niko nema odgovor zašto su Rusi napali Ukrajinu, odnosno zašto Izrael ubija dnevno toliko i toliko dece, gde mnoga deca nemaju jednu ili drugu ruku. Bolje da mislimo na to, pa bismo možda došli do nekog zaključka relativnosti našeg postojanja. Tako da ja sada opominjem gospodu poslanike, ne pada mi na pamet, zato što mnogo su teška pitanja. I sada ovo ovde, sve poslaničke grupe moraju da se dogovore da preko godine neki delovi tih grupa imaju sastanke, u stvari da predlažu ideje. Šta je rekao ovaj naš advokat, koji je i stariji od mene, iz Gradske skupštine, Fila, znači voditi politiku to znači sučeljavati ideje. Sučeljavati ideje. Vi propuštate da odete kod predsednika pa da mu date neku ideju šta da se uradi, jer ovo što kaže gospodin Đilas, u redu je, ali pazite, malo je paradoksalno kako narod u Srbiji da toliko glasova ovoj opciji. Dajem reč gospođi Ani Brnabić.

ANA BRNABIĆ: Hvala vam mnogo. Moram da kažem da mi je ogromna satisfakcija da konačno lično vidim tog lidera opozicije Dragana Đilasa, koji se krije svaki put iza svih ovih ljudi, pre svega Marinike Tepić, ali doduše i Miroslava Aleksića, i lično da vas pitam, gospodine Đilas, kako može da postoji čovek kao vi koji, kao gradonačelnik, uzme odmaralište za decu i omladinu od te dece i da ga za rijaliti „Veliki brat“ i izgradi kuću za „Velikog brata“, da zarađuje na tome i uzme odmaralište od dece da bi se on bogatio, kao gradonačelnik potpiše to sa svojom produkcijskom firmom? Satisfakcija mi je da vas pitam u lice – kako to neko sebi dozvoli i kako živi posle toga? Vi pričate o dukserici Andreja Vučića, prijavili ste 619 miliona evra posle 10 godina bavljenja politikom. Da li vi razumete da je to 172 hiljade evra svakog dana da bi došli do 619 miliona evra. Dame i gospodo, poštovani građani, 172 hiljade evra svakog dana, pa tako iz dana u dan, nedelje u nedelju, meseca u mesec, godine u godinu, 10 godina, 172 hiljade evra dnevno. Dok je 500 hiljada ljudi izgubilo posao, dok je 26% bila nezaposlenost, nezaposlenost mladih 51%, dok je minimalna plata bila 150 evra, dok je prosečna plata u ovoj zemlji bila 330 evra mesečno, vi ste 172 hiljade evra svaki dan uzimali od ove zemlje i pojavljujete se ovde. Sram vas bilo! Da, postoji velika razlika između Aleksandra Vučića i vas, ogromna razlika, u pravu ste, kao crno i belo. Znate li koja je razlika? Kada Aleksandar Vučić da svoje ime jednoj listi ta lista pobeđuje i vi ne možete nikada da je pobedite, kao što ste pričali u Strazburu, a vi kada date svoje ime kao lider opozicije listi, za tu listu niko neće da glasa. Vi ste jedini lider opozicije na svetu koji ne sme toj opoziciji da pozajmi svoje ime zato što će uvek izgubiti. 

STOJAN RADENOVIĆ: Reč ima poslanik Vladimir Orlić. 

VLADIMIR ORLIĆ: Dok smo gledali kako ovaj najveći među svim velikim liderima bivšeg režima sriče i vežba, živo nas je zanimalo šta ćemo da čujemo i stvarno je bilo za pamćenje, sve redom. Hvala gospođi Brnabić što nas je podsetila na ono što je najvažnije, jer malopre kada je mahao onim registratorima, a to je izgleda deo koji nije dobro uvežbao, jer nije ni svestan šta je time dokazao, dokazao je da ima 120 sudija pod svojom kontrolom u ovom trenutku. Toliko o diktaturi. Toliko o represiji. Nije to bilo baš najpametnije, ali neće jezik nego pravo. Ako je trebalo obim onih registratora da ih impresionira, znate li koliki su registratori u kojima se nalaze finansijski izveštaji njegove četiri firme, finansijski izveštaji koje je sam potpisao Dragan Đilas i u kojima je sam prijavio 619 miliona evra prihoda za vreme dok je bio na vlasti? Desetostruko su obimniji od onih malopre. Priča o kriminalu. Na šta misli? Na ovog njihovog, kako im se zvao ovaj, poverenik njihove partije za Kuršumliju, jel Bakić beše, slikao se Đilas, evo sede zajedno u prvom redu na skupu, a sedam dana kasnije ovaj njihov stranački funkcioner uhapšen sa 66 kila droge i nelegalnim oružjem. Hoćemo o kriminalu? Gde vam je Menandez? Kurtijev lobista, ima nekih problema što je uzimao neke pare mafijaške od ovih Kurtijevih finansijera u Sjedinjenim državama. Hoćemo o kriminalu? Evo vam o kriminalu, ali i o medijima. Pisala Verica Barać u svom čuvenom Izveštaju iz 2011. godine, a gde je objasnila kako je zloupotrebom moći, zloupotrebom funkcije, zloupotrebom resursa Dragan Đilas uzimao pare koje pripadaju narodu iz narodne kase i na nivou grada i na nivou Republike. Trgovao čuvenim sekundama na RTS-u, ali ni po jada šta je tek radio po gradskim preduzećima, a i drugim državnim. Jel bila možda Verica Barać bot Aleksandra Vučića iz 2011. godine? Nije vas sramota da uopšte pominjete bilo koga drugog nakon ovoga što se vi uradili, najgori od najgorih, uvek bili i ostali i jednu stvar samo hoću da vam kažem na kraju. 29/1 DJ/CG 14.50-15.00 Pošto volite da mašete nekim odlikovanjima, imam i ja jedno za vas. Evo sam vam spremio orden zlatnog Kurtija sa ukrštenim Violama u vencu od Šidera, kao pokazatelj vaše prave suštinske politike u kojima ste visine dostigli, nebesa ste probili. To je vaša politika i to je vaše lice. I pošto voli Petkovića Disa, šta može da očekuje Đilas zajedno sa ovom svojom kamarilom na sledećim izborima. Rekao im Petković Dis, za njih nikada, nikada bolje, nikad biti neće. 

STOJAN RADENOVIĆ: Dajem reč poslanici Snežani Paunović, replika. 

SNEŽANA PAUNOVIĆ: Zahvaljujem se, gospodine predsedavajući. Očarali ste me profesore, čestitam na vođenju sednice. Neko je ipak pomenuo, čim ja imam pravo na repliku, SPS. Ovo je moje prvo obraćanje u ovom sazivu. Mislila sam da se neće razlikovati ovaj saziv od prethodnog, ali hoće. U prethodnom nismo slušali stihove tako cenjenog pesnika kakav je bio gospodin Dis. Nismo slušali ni jeftini pokušaj da se okrive neki ljudi koje ste nekada silno hvalili. Jedino što se ne menja kod čoveka su ime i prezime, najčešće. I zabluda je ako neko misli da kada promenite stranku ili partiju, zaboravi se sve ono što ste bili u prethodnom mandatu, pa tako uvaženi gospodine Đilas, zahvaljujući toj SPS kojoj ste posvetili između ostalog te stihove, postali ste gradonačelnik Beograda. Tada nismo bili crni, nego kao i danas crveni, ali vam nismo smetali. Danas vam smeta matematika koja je posledica volje naroda. Pokušavate da spakujete sve ono što vam se sviđa u realnost koju bi trebalo da prihvati Srbija. Bojim se da ste omašili, osim što za recitovanje, zaista mogu da vam čestitam. Ima osim tog pesnika i nekih mudrih srpskih glava. U ime SPS da odgovorim stihom i to velikog Njegoša – zlo je vreme orla naćeralo da zimuje među kokošima. To je bilo 2008. godine. Hvala. 

STOJAN RADENOVIĆ: Hvala i vama. Reč ima poslanik Dragan Đilas, replika. 

DRAGAN ĐILAS: Rekao sam vam da na laži neću odgovarati. Sto trideset pet presuda, 118 sudija. Ovo je vaš folder o meni što se toga tiče. Sa SPS sam imao odličnu saradnju, gospođo Paunović. Mislim da smo zajedno u Beogradu puno toga uradili što se tiče škola, obdaništa, mostova i svega ostalog. Nikada o tome ne bih rekao ni jednu lošu reč. Što se tiče toga kako ja postojim gospođo Brnabić, to ste postavili pitanje, tako što su se moji roditelji upoznali, zavoleli, vodili ljubav i ja se rodio. Eto tako to obično izgleda. U Strazburu nikada nisam bio, ništa nisam mogao da govorim. Niste mi odgovorili kako Andrej Vučić sa platom u državnoj firmi može da plaća ono što plaća? Mislim da su vam javili. Spremite se da odgovorite. Što se tiče vas gospodine Orliću, dosta ste me vređali. Moram da vam kažem da ja slušam o vama godinama da ste vi ušli u SNS zbog kockarskih dugova koje niste mogli da vratite. Da vam kažem, ja u to apsolutno ne verujem. Da ste ušli zbog toga, vi ste već vratili to. Ja mislim da ste vi tu što nemate ni morala, ni poštenja, ni časti, što ste jedan lažov i što tako super odrađujete poslove za velikog šefa. Još jednom da vas upozorim. Na svaku vašu laž o meni, ja ću istinom o vama, pa ćeraćemo se još. Videćemo gde ćemo da završimo. Hvala. 

STOJAN RADENOVIĆ: Reč ima poslanik Marijan Rističević, povreda Poslovnika.

MARIJAN RISTIČEVIĆ: Zahvaljujem. Dame i gospodo narodni poslanici, ja se radujem što moja pokojna majka nije bila ponovo žrtva prethodnog govornika. To je čovek koji je meni opsovao nekoliko puta majku na prethodnoj sednici i pri tome nekoliko puta i zapretio. Dokaz navodnog njegovog ne kažnjavanja je i to što tužilaštvo ni jednog trenutka nije pitalo, a bilo je 300 svedoka, da li treba da procesuiraju krivično delo pretnje? Koliko znam, pretnja je krivično delo, sem ako ga ne učini miljenik tužilaštva i sudova, Dragan Đilas. Dakle, čuvenom reformom i deformom za njegovo vreme imamo sudije koji su maltene članovi njegove stranke, a „Proglas“ je najbolji dokaz za to. On nije kažnjen, ali sam zato ja kažnjen za govor u Narodnoj skupštini, a on nije kažnjen ni za pretnju. Dame i gospodo, on je rekao i reklamiram član 103, on je rekao i sledeće – tri tačke. Ja sam razumeo – tri pljačke, da je on govorio o tri pljačke koje je izvršio prilikom bogaćenja na seckanju magle. Dakle jedna tačka je RTS, gde je prodavao emisije itd. Druga tačka je prodaja reklama, a treća tačka je most na Adi. Zamislite čoveka koji je dok je bio „kradonačelnik“ u svojim firmama prihodovao 700 miliona evra, a na ovom javnom delu dok je bio „kradonačelnik“ zadužio Beograd 1,16 milijardi. Znači, sa privatnom firmom bio uspešan, ali je nemilice pljačkao ono što je bilo u javnom sektoru i napravio takav minus. Da zaključim svoj govor sledećom činjenicom, njegov kolega ministar, za vreme dok je bio ministar Velja Ilić je rekao: „Đilas je…“ Da ne citiram Velju Ilića do kraja, ali se sa njim u potpunosti slažem. Hvala. 

STOJAN RADENOVIĆ: Po Poslovniku Aleksandar Jovanović. 

ALEKSANDAR JOVANOVIĆ: Da ponovim, ja sam se još jutros javio po Poslovniku, hvala što mi sada dajete vreme… 

STOJAN RADENOVIĆ: Koji je član po Poslovniku? 

ALEKSANDAR JOVANOVIĆ: Vrlo ste inventivni i precizni. Vi ste matematičar, ali ne znam da li se pravite gluvi ili ludi, ali jedno i drugo… 

STOJAN RADENOVIĆ: Koji član je prekršen? 

ALEKSANDAR JOVANOVIĆ: Dakle ovako, prekršen je član 87. Postavljam pitanje – zašto sednica nije počela u 10,00 časova kao što piše u Poslovniku, nego u 10,20 časova? 

STOJAN RADENOVIĆ: Dobro, to je šaljivo pitanje. Nemojte to, hajde idemo dalje nešto ozbiljnije. 

ALEKSANDAR JOVANOVIĆ: Nije nikakvo šaljivo, nego ste vi tragični. To kako vodite sednicu i vi ste još jedan… 

STOJAN RADENOVIĆ: Hvala lepo. Ima reč poslanik Orlić. 

VLADIMIR ORLIĆ: Dakle, kaže tajkun Đilas – strašno je uvređen i neistine su iznete. Sad, ja ne znam, hoće da kaže da na ovoj slici nije on ili nije njegov lokalni funkcioner koji je nedelju dana nakon što su slikani zajedno uhapšen sa 66 kila droge. Da li je to neistina? Da li je ovo montaža ili onaj nelegalni pištolj koji je nađen kod tog čoveka? Kaže, neistina je verovatno da je onaj njihov Menandez sada tamo u zatvoru u Americi zato što je sarađivao sa albanskim kriminalcima i zato sprovodio njihovu zajedničku agendu, sve najgore na teret Aleksandra Vučića, Srbije itd. Šta je neistina? Da li je neistina izveštaj Verice Barać? Jeste li rekli da je neistina izveštaj Verice Barać? A nije važno? Dobro, dobro. 29/3 DJ/CG Da li je neistina da je Đilas sam potpisao sve one finansijske izveštaje koji su gabaritima deset puta veći od onih tamo njegovih foldera malopre u kojima je sam priznao 619 miliona evra prihoda dok je bio na političkoj funkciji, a nije ništa od toga imao pre nego što je došao na političku funkciju. Šta je od toga neistina, gospodo? Biće da je istina apsolutno sve, od prve do poslednje reči. Meni se malopre obratio Dragan Đilas, kako on kaže, na tabloidni način. Valjda je pokušao da diskredituje lično. Kaže, on zna zašto sam ja u SNS, zbog nekih navodnih dugova. Ja nikad dugove nisam imao, nikakve, ni 2008. godine, niti ih imam danas, čak ni kredit, ali ću da vam kažem nešto. Jeste moj ulazak u SNS vezan sa dugovima, ali ne mojim, nego vašim. 30/1 AL/LjL 15.00 - 15.10 Vi ste upropastili ovu zemlju, vi ste opljačkali ovaj narod. Među najgorima je bio upravo taj Đilas. I da, sve vas smatram lično dužnim onim generacijama koje ste upropastili, oterali iz ove zemlje, zadužili, unesrećili čak i one koji se tada još ni rodili nisu. Dužni ste svima i to ćete da nastavite da plaćate, između ostalog, i u ovoj sali, gde ćete da slušate o istini. Mnogo će teško da vam pada, ali da vam kažem nešto - za bolje i niste. 

STOJAN RADENOVIĆ: Poštovani poslanici, nema više replika. Reč dajem Milenku Jovanovu, ovlašćenom predlagaču. 

MILENKO JOVANOV: Ono što je praksa ovih dana da u ovim napisanim govorima koje nam čitaju obavezno i promaše temu. Očigledno da su autori ne baš mnogo upućeni u skupštinski rad i u tačku dnevnog reda, pa pričaju o svemu ostalom osim o onome što je na dnevnom redu. Ali, dobro, budući da smo po prvi put videli uživo ono što su nam predstavljali kartonom, možemo da na neki način pređemo preko toga i da to prevaziđemo. Nemam problem da pričamo o tome kako protiču izbori i kako izgledaju izbori kada onaj ko je predvodnik koalicije sa druge strane krene od sopstvene odgovornosti. Ja sada želim da podsetim na nekoliko stvari. Naime, 2020. godine, i to samo uzimam poslednjih četiri godine, je proglasio bojkot, objavio da je pobedio u tom bojkotu a posle toga se to srušilo kao kula od karata i ispalo je da to baš i nije onako kako su zamislili. Odgovornosti nije bilo. Godine 2022. takođe je najavio pobedu na izborima u Beogradu, najavio pobedu na izborima u Srbiji, nije pobedio ni u Beogradu ni na republičkom nivou - odgovornosti nije bilo. Na ovim izborima su sami rekli, bez da ih je iko pozvao, pitao, sami istakli da su njihovi ciljevi da SNS u parlamentu dođe na maksimalno 85 mandata, da oni pobede u Beogradu, itd. Pokazalo se da smo mi ovde ne na 85… 

BORISLAV NOVAKOVIĆ: Pobedićemo u Beogradu.

MILENKO JOVANOV: Kao što ćeš da pobediš u Novom Sadu, a sad ću ti objasniti zašto niste pobedili u Beogradu… 

BORISLAV NOVAKOVIĆ: Pobedićemo vas u Novom Sadu sigurno.

MILENKO JOVANOV: Ako može prvo gospodin Đilas da se izjasni da li prihvata Boru Novakovića kao kandidata za gradonačelnika Novog Sada, pa da onda razgovaramo oko toga. Tako da, ako Đilas potvrdi, onda ćemo pričati o tome da li ćeš nas pobediti ili ne, a ako gospodin Đilas ne potvrdi, onda džaba. Što se tiče tih ciljeva koji su postavljeni, oni su apsolutno neostvareni. Ima jedan cilj koji sada gospodin Đilas sam kaže da ga nije ostvario i kaže sledeće - U Leskovcu, na biračkom mestu Drvodelja, ako sam dobro zapisao, bio je taj rezultat, na drugom biračkom mestu nekom bio taj rezultat. Moje pitanje je - a gde su vaši kontrolori koji su potpisali te zapisnike? Obećali su svojim biračima, upravo gospodin Đilas i svi oni zajedno da će na svakom biračkom mestu imati kontrolu i da neće jedan jedini glas moći da im se oduzme. Tako su rekli. Da li on to sad nama kaže da je bio nesposoban da obezbedi čuvare kutija na osam i po hiljada biračkih mesta, što ja ne verujem, mogu da mislim o njemu i da je ovo i da je ono ali da je baš toliko nesposoban sumnjam. Sa druge strane, očigledno je da su njegovi kontrolori potpisali taj zapisnik i da to apsolutno odgovara onome što je bilo u kutiji. Sada se njemu posle svega čini da taj rezultat ne odgovara onome što bi on voleo da bude. Šta da radimo, narod je tako glasao a vaši kontrolori to potpisali. 30/2 AL/LjL Kaže dalje - dobacuju što se tiče Beograda. Sad ću da vam kažem zašto ste izgubili Beograd. Marijan Rističević je zahvalio, a ja ću vam podrobnije objasniti. Ne mojom odlukom nego nekoga od vas, a rekao bih ovoga koji je konačno govorio, izabrali ste katastrofalnog kandidata za gradonačelnika Beograda. Izabrali ste čoveka koji vam je prećutao pola biografije. Pola života je čovek obrisao gumicom. Predstavio se kao novo lice, kao osveženje na političkoj sceni, a onda, u jednom danu, ovako šaljivom akcijom na društvenim mrežama Ane Brnabić i mene, pokazivanjem nekoliko slika, da, da, možete vi da uzdišete koliko hoćete, jer te tvitove nisu delili naši, naše baš briga koji je vaš kandidat, nego su vaši padali u nesvest, jer otkud vaš kandidat kao kandidat DSS 2004. godine na Rakovici? Otkud vaš kandidat u ministarstvu Nenada Popovića? Ko je predložio tog vašeg kandidata? Nismo vam ga mi birali, sami ste ga izabrali. Ali, nije ni tu kraj. Lista kako je pravljena i kako je rađena, zaista zaslužuje veliko hvala sa naše strane, jer ne samo da smo imali podršku naroda, nego smo imali i podršku iz opozicije da pobedimo na tim izborima, a evo i kako. Oterao je Vuka Jeremića - on osvojio 19 hiljada glasova, oterao Borisa Tadića - on osvojio 15 hiljada glasova, oterao Dveri i Zavetnike - oni osvojili 24 hiljade glasova, oterao neku grupu građana "Ćale ovo je za tebe", kako su se zvali - šest i po hiljada glasova. Kad sve saberete, to je oko 65 hiljada glasova. To je osam mandata. I ja zahvaljujem zaista jer je don od osam mandata nama dao bar polovinu, a ovo ostalo se podelilo među drugim listama i zaista hvala vam od srca na tome i ja vam želim da ovako mudro vodite politiku i u budućnosti. To će biti svakako na vašu štetu, ali na korist države Srbije. Sa druge strane, čak i to što smo uspeli da formiramo većinu i tu smo napravili razliku, nismo želeli da ulazimo u takav aranžman za razliku od onih koji nam danas govore o krađi, o ovome ili onome, koji su bez ikakvih problema zavrtanjem ruke koalicionom partneru ih naterali da ponište koalicioni sporazum koji su potpisali na Kalemegdanskoj terasi, a onda po celoj Srbiji, od opštine do opštine, od grada do grada, rušili koalicije koje su bile formirane da bi pravili koaliciju sa njihovim strankama. Tako da mi očigledno različito posmatramo politiku i zbog toga ćete imati izbore, pošto nije mogla da bude formirana vlast za koju bismo smatrali da ima apsolutni legitimitet, imaćete izbore 2. juna pa ćemo i tamo videti kako ćete da prođete. Što se tiče huligana i kriminalaca, pojave se neki ljudi u gradu u kome živim i krenu da pišu grafite, grafiti su bili - Milenko Jovanov - sramota Kikinde, vi mislite da je istina, građani nešto ne misle da je istina, ima neke druge sramote kojoj ste se vi vezali i izabrali da vam vodi tamo stranku, pa biće da je u tom pravcu narod razmišljao. I privede policija te ljude, kad ono mustre koje su radile sledeću stvar - teška krivična dela iz 2008. godine i to razbojništvo 2008. godina, 2009. godine pokušaj ubistva, 2013. godine korišćenje opojnih droga, 2015. godine razbojništvo i iznuda, 2016. i 2017. godine dve teške krađe, 2018. godine razbojnička krađa i ugrožavanje javnog saobraćaja, jedna osuda za krađu na osam meseci kućnog zatvora. To su građani koje ste vi angažovali da dele vaše letke, da pišu grafite za vas i da idu u kampanju od vrata do vrata. To su ljudi koje su oni poslali građanima Kikinde na kućna vrata. 

BORISLAV NOVAKOVIĆ: Ko piše po Novom Sadu?

MILENKO JOVANOV: To je sada interesantan odnos prema kriminalcima i prema ljudima koji su osuđivani.

BORISLAV NOVAKOVIĆ: Da li čuješ ili se praviš lud? Ko piše po Novom Sadu?

MILENKO JOVANOV: Što se tiče poljoprivrede… Ja se izvinjavam, gospodine predsedavajući, ali mislim da gospodin ponovo ima napad, ja ću sačekati da ga prođe pa da ću nastaviti. Nije problem. 

STOJAN RADENOVIĆ: Poslaniče, smirite se malo. 

MILENKO JOVANOV: Što se poljoprivrede tiče ja bih razumeo da nam o poljoprivredi govori neko drugi, ali osoba koja je vlasnik hladnjače koja je pretvorena u deponiju komunalnog otpada i štenaru zaista može sam da doprinese razvoju poljoprivrede ako je zabrinut za njeno trenutno stanje. Dakle, sam da pokrene hladnjaču za koju je ova država dala pare, Ivana Dulić Marković konkretno, nekoliko puta, a onda je gle čuda i na jedan vrlo interesantan i volšeban način raznim prebacivanjima od jednog do drugog, kao ono dupli pas kad igraju fudbaleri, ta hladnjača završila u vlasništvu gospodina Đilasa, odnosno njegove kompanije, da budem potpuno precizan. 31/1 MZ/MT 15.10 – 15.20 Ono što je interesantno je da je u toj celoj priči država oštećena, naravno, jer je uzet kredit po jednom osnovu, posle toga je ona prodata, jer kredit nije vraćen, po mnogo nižoj ceni. Tako da, ukoliko zaista želite da unapredite poljoprivredu, eto vam prilike da to pokažete delom. Mislim da će to biti na dobro svih, umesto što tamo vaš kompanjon i čovek koga ste izabrali da vam je lider u tom gradu drži pse i odlaže komunalni otpad. Što se tiče zakona koje ste predlagali, a nisu vam prošli, ili vas vaše kolege iz parlamenta nisu dobro informisale ili svesno iznosite neistine. Treće ne može da bude. Dakle, mi smo kao SNS, kao poslanička grupa „Aleksandar Vučić – Zajedno možemo sve“, prihvatili da podržimo vaše predloge. Nisu prihvatali oni koji su sada sa vama na listi. Oni su obustavili razgovore i glasanje o tim predlozima. Tako da, ako govorite o tome da ste vi imali predloge koje mi nismo hteli i mi smo se o njih oglušili, pa ne znam da li se sećate… Ne sećate se? Pa, zato što su vaše kolege, Lutovac pre svih, a onda i Zelenović i svi ostali, odbili da to potpišu da to bude zajednički predlog. Dnevni red? A sad smo na dnevnom redu? Dobro. Dakle, odbili da to potpišu, kao što su odbili da prihvate vašeg kandidata za potpredsednika Skupštine, jer su vas tada nazivali izdajnicima. Pričali su da ste se prodali Vučiću, ali izgleda je Vučić kupio robu sa greškom, pa vratio. Ne znam kako drugačije to da objasnim. 

ALEKSANDAR JOVANOVIĆ: Zato ste vi original.

MILENKO JOVANOV: Original je samo Rubinova petica. Ono što jeste samo poenta, to je da je u toj situaciji taj ceo proces, za koji zaista nismo imali ništa protiv, zaustavljen od strane onih sa kojima danas sedite i koje predvodite. Na kraju, ohrabrili ste se, ušli u institucije i ja mislim da je to dobro. Nema potrebe ja da ponavljam sve ovo što su rekle kolege, biće prilike, što ste sami rekli – ćeraćemo se još. Bilo bi dobro da ostanete ovde tokom celog mandata, da ne podnosite ostavku da uđe neko drugi, jer to bi onda ponovo predstavljalo bežanje sa bojnog polja, a još bi bolje bilo da konačno svojim imenom i prezimenom stanete ispred svih onih koje predvodite, da budete kandidat za gradonačelnika Beograda, da budete kandidat za premijera, da budete kandidat za bilo šta. Da prestanete da se krijete iza tuđih imena, da prestanete da se krijete iza bilo koga, nego da sučelite tu vašu dominantnu politiku, koju ste nam ovako srčano i borbeno pročitali, sa politikom predsednika Vučića, a narod onda neka bira da li želi vas ili želi nastavak politike koja je uspela da izniveliše sve one propuste koje ste pravili u prethodnom periodu. To bi, mislim, bilo fer i pošteno. Umesto što pričate o tome kako se mi krijemo iza Vučićevog imena, mi se ponosimo što je predsednik Vučić naš lider. Nije predsednik stranke, ali jeste lider i jeste čovek koji je utemeljio politiku kojoj pripadamo. Vi vašeg lidera sakrivate. Kad su protesti ne sme da govori, kad su šetnje mora da bude u 250. redu, kad se pravi lista on mora da bude negde pri dnu da ga niko ne pronađe itd. Dakle, hajde da konačno prestanemo, u stvari da prestanete, da obmanjujete građane i da izađete imenom i prezimenom onoga ko vas je okupio, onoga ko je sve isfinansirao itd. Najzad, prestanite da pravite atmosferu u društvu u vašim medijima koja vodi ka kulminaciji nasilja. To nije dobro ni za vas, nije dobro za nas, nije dobro za zemlju. To je apsolutno pogrešno i pogrešan put. Prestanite da pišete stvari koje su napred naručene. Optužujete ljude, izmišljate šta se dešava i evo u ovom trenutku dok govorim, to se dešava u vašim medijima. Ponavljate jedno te isto, izmišljate stvari 31/2 MZ/MT koje nisu tačne, a sve u cilju stvaranja atmosfere u društvu da ovde neko nekoga na kraju fizički napadne i da se to tako završi. Prestanite to da radite, to jednostavno neće dobro izaći. U svakom slučaju, o svemu onome što ste radili i kako ste radili, ali pošto me ovi požuruju, sad ćemo da produžimo. Pričali ste i napadali ste ljude, doseljavanje birača, pričali ste o tome kako se povećava birački spisak itd. A istina je sledeća. Za 10 godina vaše vlasti upisali ste 145.331 birača. Za 10 godina naše vlasti 19.477. Šta se to sad desilo? Zašto ste to radili? Napadali ste državu, napadali ste medije, pokretali ste pitanje rijaliti programa. Rekli ste kako je to nešto što zagađuje društvo, iako na nekim televizijama sa kojima imate veze rijalitiji i sada idu, upravo je krenuo jedan. Ali ono što je bila direktna posledica vašeg rada i „Emotion Production“, kako se zvala ta kuća, „Sve za ljubav“ – 479 epizoda, to ste mogli ovog da pošaljete što dobacuje, to je njemu jedina šansa bila, posle toga „Menjam ženu“, posle toga „Leteći start“, „Bračni sudija“. Ili hoćete ovako, „Sve za ljubav“ – 479 epizoda, „Menjam ženu“ – 353 epizode, „Leteći start“ – 291 epizoda, „Bračni sudija“ – 146 epizoda, „Moja velika svadba“ – 94 epizode, „Zvezde ulice“ – 15 epizoda. Znači, vi ste napravili rijaliti od svega. Dakle, „Sve za ljubav“, prvo se upoznaju, pa onda „Moja velika svadba“, pa ako si nezadovoljan onda menjaš ženu, ne, prvo ako si nezadovoljan ide „Bračni sudija“, pa ako se ne dogovorite onda možeš da menjaš ženu. I to ste vi prodavali Srbiji. Vi ste prodavali minute. „Plesom do snova“? Evo ih, setili su se. Znači, to je već 15. put ponovljeno. Aleksandar Vučić je učestvovao u nečemu što je bila emisija „Plesom do snova“, koja je humanitarnog karaktera i gde je novac prikupljen kroz tu emisiju išao na lečenje dece. Ali dobro, vama i to verovatno smeta, pa vam je to sporno. U redu. I to možete da poredite sa ovim. Možete da poredite sa ovim. A da ne pričam o prvom rijalitiju u Srbiji – „Velikom bratu“, u kome je učesnik polnim organom udarao po stolu. To ste radili… 

ALEKSANDAR JOVANOVIĆ: Znam da te to loži.

MILENKO JOVANOV: Ja vidim samo da si se ti dobro naložio. Ja samo vidim da si ti dobro naložen od rane zore, podmazan, ferceraš kao nov. 

ALEKSANDAR JOVANOVIĆ: To što radiš sad ovde, to je gadost jedna, pređi na drugu temu. Ti si bolesnik.

MILENKO JOVANOV: Dobro. Jesi li završio? Ja mislim da u situaciji u kojoj je Aleksandar Jovanović Ćuta zdrav, ja jedino mogu da budem bolestan. Nemoguće je da smo na istoj poziciji on i ja. Tako da, ako on za sebe smatra da je zdrav, ja potpuno prihvatam da mi kaže da sam bolesnik. Prema tome, to su vrlo jasne stvari koje su rađene u prethodnom periodu. U tom kontekstu govoriti o bilo kakvoj kritici rijalitija, možda, ali ne od strane onoga ko je rodonačelnik rijalitija u Srbiji, onoga ko je dodeljivao placeve tim studijima i onoga ko je pravio biznis od toga. Kada pričamo o toj preprodaji sekundi i reklamnog prostora, mi smo došli u fenomenalnu situaciju koja je nezabeležena bilo gde u svetu, da je Narodni muzej, koji je bio zatvoren u to vreme, plaćao reklame. Gde su se plasirale reklame o zatvorenom muzeju, ja ne znam, ali to je to o čemu pričaju kolege, i što se tiče prihoda i što se tiče svega ostalog. 32/1 JJ/LŽ 15.20 – 15.30 Najzad, dakle, nadam se, da ćete prestati da proganjate ljude po sudovima, da biste ih ućutkali. O tome javno govorite, dakle, to i ne krijete na kraju krajeva, to kažete ljudima sa kojima se sretnete u sudu. Što se tiče te prazne fascikle, kada se ta fascikla jednog dana napuni, dovoljno je samo jednim papirom, vi svakako ovde više nećete biti. Hvala. 

STOJAN RADENOVIĆ: Zahvaljujem poslaniče. 

DRAGAN ĐILAS Replika, obećavam da ću biti pozitivan i neću nikog napadati.

STOJAN RADENOVIĆ: Izvinite, poslaniče Đilas, ipak nisam baš ocenio da treba sada da uzimate repliku, da se zamarate, bolje radite na usavršavanju stranke. Zato što imam još jednog kandidata i onda smo završili. Nemojte se ljutiti, posle njega kada bude. Verujte mi dobronamerno to kažem. Ima reč ovlašćeni predstavnik, Vladimir Orlić. 

VLADIMIR ORLIĆ: Hvala vam gospodine predsedavajući. Dame i gospodo narodni poslanici, ali pre svega želim vama da se zahvalim i da čestitam, gospodine Radenoviću, na poslu koji obavljate vodeći ovu sednicu i ovu raspravu ovakvu kakva je već bila, u atmosferi koja nam je dobro poznata, moram da vam kažem, radite to na izvanredan način. I, čestitam u ime kompletne naše poslaničke grupe, verujte da je način na koji sednicu vodite na ponos i svima nama, jer upravo i našoj poslaničkoj grupi pripadate, svima nama sa čije ste liste izabrani za narodnog poslanika, a uveren sam i svima ostalima koji vas poznaju i imali su priliku da sa vama sarađuju. Svaka vam čast. Što se tiče ostalih u ovoj sali danas, pre svega hoću da zahvalim onim narodnim poslanicima koji su dobro razumeli šta posao narodnog poslanika podrazumeva i to pokazali svojim dostojanstvenim ponašanjem i odnosom prema ovoj instituciji, a i onim što su imali da kažu. Neki su uputili svoju podršku našem predlogu, neki nisu, ali svi oni koji razumeju da biti narodni poslanik znači zastupati neke ljude koji su za tebe glasali, pa, zbog toga si dužan da tim ljudima ukažeš poštovanje, a jednako da pokažeš i da poštuješ ljude koji su glasali za nekog drugog. Želim da na tom korektnom odnosu zahvalim. Glas naroda je glas Boga, mi smo to rekli odavno, i mi to tako vidimo i mi to tako na taj način poštujemo. Šta je taj glas naroda rekao? Rekao na slobodnim i demokratskim izborima u decembru mesecu 2022. godine, da milion i 800 hiljada glasova tog naroda ide izbornoj listi „Aleksandar Vučić - Srbija ne sme da stane“. Onoj izbornoj listi koja je zastupala i zastupa i danas politiku predsednika Aleksandar Vučića. To je značilo najbolji procentualni rezultat, ali i najveći broj mandata 150 hiljada glasova više za tu politiku u odnosu na prethodne parlamentarne izbore. Devet mandata više. Narod je rekao ta politika, ta izborna lista, ima apsolutnu većinu u ovoj sali danas, u 14. sazivu ove Narodne skupštine. I, po prirodi stvari naša poslanička grupa najveća je i najbrojnija u ovom sazivu predlaže predsednika Narodne skupštine. Predložili smo da to bude Ana Brnabić. Smatramo da je reč o predlogu koji zaista zaslužuje najširu moguću podršku jer smo mi na taj predlog ponosni, ponosni na Anu Brnabić i na sve ono što je uradila, ponosni na veliki posao koji je iznela i u kom smo svi na svoj način imali i priliku, ali rekao bih pre svega, čast i privilegiju da učestvujemo. 32/2 JJ/LŽ Hoću da se zahvalim svima koji su taj predlog podržali. Dakle, našim saradnicima, partnerima, iz Narodne seljačke stranke, iz Pokreta socijalista, Ujedinjene seljačke stranke, podržala je i Ruska stranka, Socijaldemokratska partija Srbije, Partija ujedinjenih penzionera, Savez vojvođanskih Mađara, Socijalistička partija Srbije, Jedinstvena Srbija, dali su svoje potpise podrške i poslanici Stranke pravde i pomirenja. Hvala svima 156 potpisa iza ovog predloga stoji. Narod je svoje rekao. Što se tiče Ane Brnabić, ona je taj narod uvek umela dobro da čuje, razume i da onu politiku sprovodi koja je podrazumeva sve ovo o čemu vam govorim sada, a to znači da je narodna volja svetinja. Biografija Ane Brnabić je celoj Srbiji dobro poznata i u onom životnom, profesionalnom ako hoćete delu i u onom političkom. Politički deo biografije Ane Brnabić nedvosmisleno je vezan za upravo ovu našu zajedničku politiku, politiku čiji lider predsednik Aleksandar Vučić. Da učestvujete u toj politici, da joj pripadate, da imate čast da je zastupate na bilo kom mestu, mi to često govorimo, zaista je stvar za ponos, jer je ta politika istorijske promene napravila za Srbiju tokom prethodnih godina. A ne moram ni da vam kažem šta tek znači da učestvuješ u realizaciji politike, da je zastupaš na tako istaknutom i odgovornom mestu kao što je to činila Ana Brnabić. Služila je otadžbini najpre u Vladi na čijem se čelu nalazio Aleksandar Vučić, tada na poziciji ministra. Kada je započeo svoj prvi mandat, kao predsednik Republike Aleksandar Vučić, Ana Brnabić je nastavila da tu politiku zastupa na mestu prvog ministra, odnosno predsednika Vlade. I, sve ono što smo napravili prethodnih godina zaista je vezano za taj njen politički, profesionalni, stručni i u svakom drugom smislu rad. Šta je ta politika obezbedila? U tri ili četiri možda najvažnije stvari, samo da se podsetimo na ono što Srbija zna vrlo dobro i zbog čega je za tu politiku i glasala ubedljivom većinom ponovo prethodnog decembra. Ta politika je obezbedila 550 hiljada novih radnih mesta u ovoj zemlji, na stotine novih fabrika, proizvodnih pogona koje je lično otvarao Aleksandar Vučić, radeći sve suprotno partijama iz bivšeg režima koje su za jednog mandata svoje vlade, pola miliona ljudi ostavilo na ulici, bez posla. Ovo je razlika esencijalna, osnovna stvar, možete vi da budete više ili manje zadovoljni bilo kojim od političara lično, ali tih 550 hiljada novih radnih mesta znači toliko porodica u ovoj zemlji koje svakog meseca imaju primanja, znači toliko njihove dece koje imaju hleb na stolu. To je suštinska razlika i koja pokazuje odnos prema ljudima, brigu za njih. Pokazuje i prioritete, nisu bili nama koji se bavimo ovom politikom i koju mi sa ponosom predstavljamo prioriteti lični džep ili računi posejani koje-kuda po belom svetu, bili su ovima pre nas. E, zato za tih pola miliona ljudi koje su ostavili na ulici, zakatančili im fabrike, prsnom malim mrdnuli nisu. Šta je naša politika još promenila? Naravno, vodili smo računa i o primanjima ljudi, o platama, penzijama, time što smo došli preko 800 evra prosečne zarade u Srbiji krajem prethodne godine. Pa, samo to uporedite šta znači kada radiš suprotno od onih koji su se hvalili prosečnom platom od 329 evra, pričali da je to raj na zemlji, da treba time da budete presrećni, kakvu smo mi razliku napravili. Penzije u odnosu ondašnjih 200 evra, brat, bratu dvostruko više, već sada. Minimalne zarade skoro trostruko, bolje i više sada. I, bukvalno bilo koji aspekt života da pogledate, društveni segment, sve je samo bolje. Pominjali ste svašta danas i poljoprivredu, pa 32/3 JJ/LŽ danas je finansiramo samo četiri puta uspešnije. Zdravstvo, pa mi više nego sto puta bolje finansiramo lečenje dece pre svega u ovoj zemlji, ali i odraslih. Pogledajte samo šta god hoćete, puteve ste pominjali, neki od vas danas. Danas se mi hvalimo sa ponosom govorimo o tome da imamo 450 novo izgrađenih kilometara auto-puteva, brzih saobraćajnica u prethodnih nekoliko godina. Koliko je to 11 ili 12 puta više u odnosu na ono prethodno vreme kada vas je bilo bukvalno sramota da govorite o rezultatima kako su jadni bili. Novim prugama kakve imamo danas, a kako može da konkuriše jedna nula najobičnija, jer im je to rezultat bio, nula kilometara novoizgrađene pruge. I, nula im je ako pričamo o bolnicama, kliničkim centrima, bilo kojim objektima zdravstvene zaštite bila i kada kažu ono pogledajte semafor, pa i na to misle, jer na toj strani semafora koje je trebalo njihov rezultat da pokaže, svih zajedno koliko ih je bilo nula, pa nula, a mi se danas sa ponosom bavimo 130 i nekim novo izgrađenim objektom zdravstvene zaštite i bolnice i kliničke centre i sve drugo kad gledate, tehnološke parkove, nove naučne institute, koje još od Josipa Broza niko nije ni pokušao da pravi. Šta god hoćete, ljudi, sve su to rezultati one politike u čijoj je realizaciji značajnu ulogu imala Ana Brnabić. To joj je najbolja moguća referenca i preporuka za obavljanje bilo koje odgovorne državne funkcije, a svakako biti predsednike Narodne skupštine upravo to podrazumeva. 33/1 VS/MĆ 15.30 – 15.40 Ko ima takvu preporuku tamo? Svi zajedno da se skupe, imaju li takvu preporuku tamo? Nemaju. I cela Srbija zna da je istina ovo što govorim. A u čemu se takođe uvek ogledala razlika između nas i njih? Jer se mi nikada nismo zadovoljavali time da pričamo šta je bilo, šta je završeno, šta smo već postigli, nego smo mi uvek govorili i o budućnosti i o onome što ćemo da uradimo i dalje. I o planovima i o projektima i o vizijama i o idejama. Zato mi danas pričamo o planu „Srbija Ekspo 2027“o projektu „Skok u budućnost“ a dok mi pričamo o 2027. godini i o budućnosti šta se nudi od strane onih tragično neuspešnih, prokleto sebičnih koji su samo sebe gledali dok su uništavali sve što su mogli u ovoj zemlji, o prošlosti slušamo samo. Njihova je vizija, godina 1996. I kad ih pitate – šta nudite Srbiji? Osim, samo beskrajne lične mržnje prema Aleksandru Vučiću koja im je postala smisao života, prema svim članovima njegove porodice, računajući tu i brata kog su i danas pominjali, ali i roditelje, ali i decu, suprugu, bilo koga na svetu. Mržnja prema stranci kojoj pripada Aleksandar Vučić i svim njenim ostalim članovima. Šta još nudite Srbiji? E, onda čujete – hoće put, ali u kontra smeru, da idemo nazad u dve ili tri decenije, u rikverc i to je suštinska razlika. A mi, kada o toj budućnosti govorimo, govorimo jasno i precizno da 2027. godinu ova zemlja dočeka sa prosečnom platom od 1.400 evra, pa to uporedite sa onim od čega smo krenuli jel to četiri ili pet puta manje bilo. Sa prosečnom penzijom od 650 evra, uporedite sa onih 200. Sa garantovanom minimalnom zaradom od 650 evra uporedite sa onih bednih ponižavajućih 150 evra od kojih smo krenuli zahvaljujući njima. To znači, taj projekat. Uz sve one nove stotine kilometara autoputeva, stotine kilometara novih železnica, nove fabrike, nove naučne institute, dalju modernizaciju zemlje, osvajanje novih tržišta, dakle, to je naš plan za budućnost a u kreiranju tog plana o čijoj je važnosti baš sve govori činjenica da ga je lično predstavio predsednik Aleksandar Vučić. U kreiranju tog plana važnu ulogu imala je naravno, ponovo i Ana Brnabić. I to je, ponoviću, najbolja moguća preporuka za obavljanje najodgovornijih državnih funkcija. Uopšte ne sumnjamo, ni najmanje da će na mestu predsednika Narodne skupštine Ana Brnabić da bude izvanredno uspešna. Dokaz svemu tome jeste ovo što sam vam pomenuo i sve ono što nismo stigli da pomenemo, jer prosto vremena nemamo neograničeno. I svi znate da je od prvog do poslednjeg slova sve što govorimo istina. Zašto smo ponosni na Anu Brnabić, koja ima sve potrebne kvalitete i da na mestu predsednika Narodne skupštine bude uspešno. I kada je reč o marljivosti, i kada je reč o posvećenosti i kada je reč o znanju i kada je reč o veštinama i političkim ali i svim drugim. I dozvolićete jednu stvar želim da dodam sasvim lično. Nije uobičajeno, znate već u prirodi je ljudi da se teško preko usana prevali kada treba nekome da odate priznanje ili da kažete da je u nečemu od vas bolji. Ali ja hoću da vam kažem danas, sasvim mirno potpuno iskreno i sa punom svešću šta znači sedeti na tom mestu koje je predviđeno za predsednika Narodne skupštine. Da sam potpuno uveren da će i u tom poslu sa upravo tog mesta Ana Brnabić biti još uspešnija. Sprovodićemo ono što je naš osnovni zadatak kao što smo radili i ranije, a to znači doslednu onu politiku za koju je Srbija glasala, doslednu onu politiku koja je pobedila i kojoj je narod dao svoje poverenje rešio da mu upravo ona vodi budućnost i decu u nekom još boljem i uspešnijem smeru. 33/2 VS/MĆ Tu politiku da sprovodimo i tu narodnu volju da poštujemo. To je naša obaveza. To je zakletva koju smo ovde položili, to vam je ako baš hoćete i obećanje cele ove poslaničke grupe koja sa ponosom nosi ime predsednika Republike, sprovodićemo tu politiku, sledićemo tu narodnu volju, borićemo se za svoju zemlju i u toj borbi Srbija će da pobedi. Srbija će da pobedi, nemojte da imate nikakve sumnje. Znaće da toj politici i svoj značajan doprinos pruži i ova Narodna skupština u svom Četrnaestom sazivu, sa Anom Brnabić na čelu. Dakle, ta politika, ona je naša obaveza i upravo zbog nje budite uvereni trudićemo se, radićemo, borićemo se, naša podrška Ani Brnabić pokazaće se u svakom trenutku, svakom sekundu te borbe i glasanjem koje će da usledi danas, sutra ili ovih dana, ali u svakom trenutku koji budemo proveli u ovoj Narodnoj skupštini, u svakom segmentu našeg zajedničkog rada. Želim na samom kraju gospodine predsedavajući da nam svima poželim da nam ta borba i taj rad budu uspešni, srećni i nek nam budu blagosloveni, zato što je to rad i borba koji su najvažniji, najvažniji jer se tiču onoga što je na svetu najvažnije, a to je naš narod i naša voljena Srbija, kao slobodna, suverena, samostalna država koja vodi računa samo o svojim interesima i sluša glas samo svog naroda i koju neće moći ni u rikverc da vrate ni da u odluci da ide u budućnost spreče najgori od najgorih, koji su pokazali da su spremni da kidišu i na vas gospodine predsedavajući, ali i na žene aktivistkinje SNS, kojima je mržnja prema Aleksandru Vučiću, postala smisao postojanja, oni koji su pokazali da je za njih Narodna skupština i ova sala isto što i podrum pića, koji su uništavali naše institucije, demolirali narodnu imovinu, radili to i danas. Oni koji su pokazali da su u stanju da najbednije, najljigavije puze pred kojekakvima u Evropskom parlamentu, ponižavaju sebe i govore najgore o svojoj državi, nadajući se da će na taj način ili nasiljem ili tako što će neka tuđa ruka, ili neka ruka spolja da ih na vlast posadi, da se dočepaju fotelja i prilike za novu pljačku. Nikada u tome neće uspeti, to im Srbija sigurno neće dozvoliti. Još jednom, doprinos toj borbi daće i naša Narodna skupština, uveren sam na način na kom će i druga strana moći samo da uživa, ali mogu da im obećam, biće im to za pamćenje. Živeo naš narod, živela nam naša jedina otadžbina, slobodna i suverena Republika Srbija. 

STOJAN RADENOVIĆ: Zahvaljujem se poslaniku Orliću. Ima reč Milenko Jovanov.

MILENKO JOVANOV: Dakle, kao predlagač želim da se zahvalim, pošto smo zaključili listu šefova poslaničkih grupa, svima koji su podržali naš predlog, svim kolegama sa kojima smo zajedno potpisali ovaj predlog. Želim da se zahvalim i onima koji nisu podržali naš predlog, ali su na jedan pristojan i civilizovan način diskutovali i izneli svoje kritike, svoju politiku i sve ostalo. Nažalost, čini mi se da i u ovom sazivu ulazimo u ono što smo imali prilike da gledamo u prethodnom, a to je da ćemo tokom celog saziva slušati jedne te iste govore, jer mi smo danas imali prilike da čujemo nekoliko govora koji bi bili prilično osnovani i bavili bi se temom izbora Vlade, recimo, Republike Srbije i politike koju će Vlada da vodi, pa onda to kritikovati, ali kritikovati izbor predsednika parlamenta sa ove strane, onda to nema nikakve logike. Isto tako, prisustvovali smo istim ispadima od strane istih ljudi iz prethodnog mandata. Dakle, potpuno iste, potpuno identične situacije. Očigledno da ih činjenica da im takvo ponašanje nije donela ništa, mada njima konkretno možda i jeste, pošto su novostvorenu stranku, zahvaljujući milosti onoga ko ih je stvorio, nagurali na veliki broj mandata, mnogo nesrazmerno veći u odnosu na ono kolika im je podrška u narodu, ali to je već njihova stvar i baš me briga. Međutim, ne vide da jednostavno, ono što je gospodin Orlić rekao u jednom obraćanju, njima to ne govori ništa. Oni su u prošlom sazivu mogli da sazovu vanrednu sednicu Narodne skupštine Republike Srbije. U ovom sazivu, upravo zahvaljujući takvom ponašanju iz prethodnog saziva, to više nisu u mogućnosti. Što se mene lično tiče, nastavite samo tako. Ono što je bitno da kažem jeste da je buduća predsednica Skupštine imala prilike da vidi sa čime će se sve suočavati i mislim da mi svi zajedno moramo da poradimo na tome da ovo bude dom u kome će se pričati o onome što je tačka dnevnog reda, a ne o onome što nam je neko napisao da pročitamo, da se govori o onome o čemu treba da raspravljamo, jer to građani od nas očekuju, da čuju šta mislimo o konkretnim pitanjima i konkretnim zakonima koji se nađu na dnevnom redu, a političke poruke mogu da se kažu i u holu, na konferenciji za štampu, u nekom uvodu itd. Naravno, Skupština je parekselans političko telo i uvek će biti potrebe da se iznese i nešto što je politički stav koji nije ni vezan za tačku dnevnog reda, ali nikada to nije bilo ovako brutalno kršenje dnevnog reda, Poslovnika i svega ostalog kao što je bilo u prethodnom sazivu i sada. Više se čak ni ne pokušava da se upakuje u neku oblandu ono što treba da se kaže, a nije baš vezano za dnevni red, pa se da nekakva bar veza, nego jedan priča o jednom, drugi o drugom, treći o trećem, onako kao kod Slavice Đukić Dejanović u emisiji. Dakle, legnu na krevet, pa šta je kome na duši to iznesu. Prosto, mislim da će to biti izazov sa kojim moramo da se suočimo i da svi zajedno damo jednu drugačiju sliku parlamenta u periodu pred nama, posebno imajući u vidu činjenicu da se suočavamo sa izazovnim vremenima, sa vremenima u kojima će biti veoma važnih i veoma teških situacija za našu zemlju i za naš narod. U tom smislu i mi kao vladajuća većina, ali i svi poslanici treba da damo doprinos da Srbija kroz to prođe sa što manje štete. Ako može i bez ikakve štete. Vama se još jednom zahvaljujem na zaista divnom vođenju sednice. Žao mi je što ljudi koji su sa druge strane nisu imali razumevanje onoliko koliko smo mi imali razumevanja u prethodnom sazivu za Vladetu Jankovića, koji je zloupotrebio poziciju kada je izabran tu, kao i vi, zahvaljujući krštenici, a ne zahvaljujući tome što ga je neko izabrao, da održi jedan govor koji nikakve veze sa životom nema, koji je brutalno zloupotrebio poziciju na kojoj se slučajno našao, ali niko zbog toga nije skakao, nije podizao Poslovnik i nije udarao po klupama, nije se pentrao po ovom delu sale itd. 34/2 GD/SČ Prema tome, ja se nadam da će se ljudi naučiti toleranciji, da će se naučiti tome da ne živimo svi u njihovom balonu, da nismo svi njima istomišljenici, da moraju da trpe i nas koji podržavamo politiku predsednika Vučića i koji smo većina u ovoj zemlji. Dakle, da shvate da manjina treba da bude tolerisana od strane većine, ali da isto tako i većina mora da bude tolerisana od strane manjine. Mislim da je to put koji bi doneo jednu drugačiju atmosferu ovde u Skupštini. U svakom slučaju, sutra već nastavljamo sa listom, pa ćemo čuti šta kažu poslanici. Što se tiče grupa, to je bilo to. Razumeli smo sve. Podršku smo dobili od onih od kojih smo i očekivali, a tamo gde je nismo tražili nećemo je ni dobiti. Hvala. 

STOJAN RADENOVIĆ: Gospodine Jovanov i gospodine Orliću, hvala vam na lepim rečima, naročito na ovom sadržajnom obraćanju. Verujem da će buduća predsednica parlamenta imati snage, a to je obećala i ranije, da će pružiti ruku, da različitost bude prisutna i da pleni, ali da ponašanje bude pristojno i time da se popravi slika koju treba da dobiju naši građani zato što, eto, tako je ispalo godinama da televizija vrši te prenose. Mislim da nema tih prenosa da bi onda mnogo bili ti govori i priče sadržajniji i ljudi ne bi imali tremu, a ovako osećaju neku obavezu. Poštovani poslanici, za danas smo završili rad. Sutra počinjemo u 10.00 sati.